<?xml version="1.0" encoding="UTF-8"?>
<?xml-model href="https://epidoc.stoa.org/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    <teiHeader xml:lang="eng">
<fileDesc>
<titleStmt>
<title xml:lang="grc">περὶ τῶν ἀναφερομένων ἐν εἴδει νόμων </title>
 <author ref="urn:cts:greekLit:tlg0018">Philo Judaeus</author>
<editor>Francis Henry Colson (1857-1943)</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Gregory Crane</name>
<name>Lisa Cerrato</name>

</respStmt>
<funder n="org:NEH">The National Endowment for the Humanities</funder>
</titleStmt>
<extent/>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
    <date type="release" when="2023-06-23">Perseus 5.0</date>
    <idno type="filename">tlg0018.tlg024.perseus-grc3.xml</idno>
    <availability>
        <licence target="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</licence>
    </availability>
</publicationStmt>
    
    <sourceDesc>
        <listBibl>
            <biblStruct>
                <monogr>
                    <author>Philo of Alexandria</author>
                    <title>Philo Volume VII and Philo Volume VIII</title>
                    <editor>Francis Henry Colson (1857-1943)</editor>
                    <imprint>
                        <pubPlace>London</pubPlace>
                        <publisher>William Heinemann Ltd.</publisher>
                        <pubPlace>Cambridge, MA</pubPlace>
                        <publisher>Harvard University Press</publisher>
                        <date>1937</date>
                    </imprint>
                    <biblScope unit="volume">7-8</biblScope>
                </monogr>
                <ref target="https://archive.org/details/lucianha01luciuoft/page/82/mode/2up">Internet Archive</ref>
            </biblStruct>
        </listBibl>
    </sourceDesc>
</fileDesc>
    
<encodingDesc>
<editorialDecl>
<correction method="silent">
<p>optical character recognition</p>
</correction>
</editorialDecl>
    <refsDecl n="CTS">
        <cRefPattern n="section" matchPattern="(.+).(.+)" replacementPattern="#xpath(/tei:TEI/tei:text/tei:body/tei:div/tei:div[@n='$1']/tei:div[@n='$2'])"/>
        <cRefPattern n="book" matchPattern="(.+)" replacementPattern="#xpath(/tei:TEI/tei:text/tei:body/tei:div/tei:div[@n='$1'])"/>
      </refsDecl>
<!-- <refsDecl doctype="TEI.2">
<state unit="section" n="chunk"/>å
</refsDecl>-->
</encodingDesc>
<profileDesc>
<langUsage>
<language ident="grc">Greek</language>
</langUsage>
</profileDesc>
</teiHeader>
    
<text>
<body>
<div type="edition" n="urn:cts:greekLit:tlg0018.tlg024.perseus-grc3" xml:lang="grc">
<pb n="7.101"/>
<div type="textpart" subtype="book" n="1">
<head>ΠΕΡΙ ΤΩΝ ΑΝΑΦΕΡΟΜΕΝΩΝ ΕΝ ΕΙΔΕΙ
ΝΟΜΩΝ ΕΙΣ ΔΥΟ ΚΕΦΑΛΑΙΑ ΤΩΝ ΔΕΚΑ
ΛΟΓΙΩΝ, ΤΟ ΤΕ ΜΗ ΝΟΜΙΖΕΙΝ ΕΞΩ ΤΟΥ
ΕΝΟΣ ΘΕΟΥΣ ΕΤΕΡΟΥΣ ΑΥΤΟΚΡΑΤΕΙΣ
ΚΑΙ ΤΟ ΜΗ ΧΕΙΡΟΚΜΗΤΑ ΘΕΟΠΛΑΣΤΕΙΝ</head>
<milestone unit="altpage" n="210"/>
<div type="textpart" subtype="section" n="1"><p><milestone unit="altchapter" n="1"/> Τὰ μὲν γένη τῶν ἐν εἴδει νόμων, οἱ προσαγορευόμενοι
δέκα λόγοι, διὰ τῆς προτέρας ἠκρίβωνται
συντάξεως, τὰ δ᾿ ἐν μέρει διατάγματα κατὰ τὴν τῆς
γραφῆς ἀκολουθίαν νῦν ἐπισκεπτέον. ἄρξομαι δ᾿
ἀπὸ τοῦ γελωμένου παρὰ τοῖς πολλοῖς.</p></div>

<div type="textpart" subtype="section" n="2"><p>γελᾶται δὲ
ἡ τῶν γεννητικῶν περιτομή. πρᾶγμα σπουδαζόμενον
οὐ μετρίως καὶ παρ᾿ ἑτέροις ἔθνεσι καὶ
μάλιστα τῷ Αἰγυπτιακῷ, ὃ καὶ πολυανθρωπότατον
καὶ ἀρχαιότατον καὶ φιλοσοφώτατον εἶναι δοκεῖ.
</p></div>

<div type="textpart" subtype="section" n="3"><p>παρὸ καὶ προσῆκον ἦν παιδικὴν χλεύην μεθεμένους
φρονιμώτερον καὶ σεμνότερον ἀναζητῆσαι τὰς αἰτίας,




<pb n="7.103"/>

ὧν χάριν ἐκράτησε τὸ ἔθος, καὶ μὴ προεξαναστάντας
καταγινώσκειν μεγάλων ἐθνῶν εὐχέρειαν,
λογιζομένους, ὡς εἰκός,<ref target="7-103-1"/> τοσαύτας  <milestone unit="altpage" n="211"/> μυριάδας καθ᾿
ἑκάστην γενεὰν ἀποτέμνεσθαι, μετὰ χαλεπῶν ἀλγηδόνων
ἀκρωτηριαζούσας τά τε ἑαυτῶν καὶ τῶν
οἰκειοτάτων σώματα, πολλὰ δ᾿ εἶναι τὰ προτρέποντα
τὴν εἰσήγησιν τῶν παλαιῶν διατηρεῖν καὶ
ἐπιτελεῖν, τὰ δ᾿ ἀνωτάτω τέτταρα·</p></div>

<div type="textpart" subtype="section" n="4"><p>ἓν
μὲν χαλεπῆς νόσου καὶ δυσιάτου, ποσθένης,<ref target="7-103-2"/> ἀπαλλαγήν,
ἣν ἄνθρακα καλοῦσιν, ἀπὸ τοῦ καίειν ἐντυφόμενον,
ὡς οἶμαι, ταύτης τῆς προσηγορίας τυχόντα,
ὅπερ εὐκολώτερον τοῖς ἀκροποσθίας ἔχουσιν
ἐγγίνεται·</p></div>

<div type="textpart" subtype="section" n="5"><p>δεύτερον δὲ τὴν δι᾿ ὅλου τοῦ σώματος
καθαριότητα πρὸς τὸ ἁρμόττον τάξει ἱερωμένῃ,
παρὸ καὶ ξυρῶνται τὰ σώματα προσυπερβάλλοντες
οἱ ἐν Αἰγύπτῳ τῶν ἱερέων· ὑποσυλλέγεται γὰρ καὶ
ὑποστέλλει καὶ θριξὶ καὶ ποσθίαις ἔνια τῶν ὀφειλόντων
καθαίρεσθαι·</p></div>

<div type="textpart" subtype="section" n="6"><p>τρίτον δὲ τὴν πρὸς καρδίαν
ὁμοιότητα τοῦ περιτμηθέντος μέρους· πρὸς γὰρ
γένεσιν ἄμφω παρεσκεύασται, τὸ μὲν ἐγκάρδιον
πνεῦμα νοημάτων, τὸ δὲ γόνιμον ὄργανον ζῴων·


<pb n="7.105"/>

ἐδικαίωσαν γὰρ οἱ πρῶτοι τῷ ἀφανεῖ καὶ κρείττονι,
δι᾿ οὗ τὰ νοητὰ συνίσταται, τὸ ἐμφανὲς καὶ ὁρατόν,
ᾧ τὰ αἰσθητὰ γεννᾶσθαι πέφυκεν, ἐξομοιῶσαι·
</p></div>

<div type="textpart" subtype="section" n="7"><p>τέταρτον δὲ καὶ ἀναγκαιότατον τὴν πρὸς πολυγονίαν
παρασκευήν· λέγεται γὰρ ὡς εὐοδεῖ τὸ σπέρμα μήτε
σκιδνάμενον μήτε περιρρέον εἰς τοὺς τῆς ποσθίας
κόλπους· ὅθεν καὶ τὰ περιτεμνόμενα τῶν ἐθνῶν
πολυγονώτατα καὶ πολυανθρωπότατα εἶναι δοκεῖ.
</p></div>

<div type="textpart" subtype="section" n="8"><p><milestone unit="altchapter" n="2"/> Ταῦτα μὲν οὖν εἰς ἀκοὰς ἦλθε τὰς ἡμετέρας,
ἀρχαιολογούμενα παρὰ θεσπεσίοις ἀνδράσιν, οἳ τὰ
Μωυσέως οὐ παρέργως διηρεύνησαν. ἐγὼ δὲ πρὸς
τοῖς εἰρημένοις καὶ σύμβολον ἡγοῦμαι τὴν περιτομὴν
δυοῖν εἶναι τοῖν ἀναγκαιοτάτοιν·</p></div>

<div type="textpart" subtype="section" n="9"><p>ἑνὸς μὲν
ἡδονῶν ἐκτομῆς, αἳ καταγοητεύουσι διάνοιαν·
ἐπειδὴ γὰρ τὰ νικητήρια φέρεται τῶν ἐν ἡδοναῖς
φίλτρων ἡ ἀνδρὸς πρὸς γυναῖκα συνουσία, τὸ
ὑπηρετοῦν ταῖς τοιαύταις ὁμιλίαις ὄργανον ἀκρωτηριάζειν
ἔδοξε τοῖς νομοθέταις, αἰνιττομένοις περιτομὴν
περιττῆς ἐκτομὴν καὶ πλεοναζούσης ἡδονῆς,
οὐ μιᾶς, ἀλλὰ διὰ μιᾶς τῆς βιαστικωτάτης καὶ τῶν
ἄλλων ἁπασῶν·</p></div>

<div type="textpart" subtype="section" n="10"><p>ἑτέρου δὲ τοῦ γνῶναί
τινα ἑαυτὸν καὶ τὴν βαρεῖαν νόσον, οἴησιν, ψυχῆς
ἀπώσασθαι· ἔνιοι γὰρ ὡς ἀγαθοὶ ζῳοπλάσται ζῴων
τὸ κάλλιστον, ἄνθρωπον, ηὔχησαν δύνασθαι δημιουργεῖν
καὶ φυσηθέντες ὑπ᾿ ἀλαζονείας ἑαυτοὺς
ἐξεθείωσαν,  <milestone unit="altpage" n="212"/> τὸν ὡς ἀληθῶς αἴτιον γενέσεως ὄντα
θεὸν παρακαλυψάμενοι, καίτοι γε ἐκ τῶν συνήθων


<pb n="7.107"/>
ἐπανορθώσασθαι τὴν ἀπάτην δυνάμενοι·</p></div>

<div type="textpart" subtype="section" n="11"><p>πολλοὶ μὲν
γὰρ παρ᾿ αὐτοῖς εἰσιν ἄνδρες ἄγονοι, πολλαὶ δὲ
στεῖραι γυναῖκες, ὧν ἀτελεῖς αἱ ὁμιλίαι καταγηρασάντων
ἐν ἀπαιδίᾳ. πονηρὰν οὖν δόξαν ἐκτμητέον
τῆς διανοίας καὶ τὰς ἄλλας ὅσαι μὴ φιλόθεοι.
</p></div>

<div type="textpart" subtype="section" n="12"><p>Τούτων μὲν δὴ πέρι τοσαῦτα· τρεπτέον δ᾿ ἐπὶ
τοὺς κατὰ μέρος ἤδη νόμους καὶ πρώτους, ἀφ᾿ ὧν
ἄρχεσθαι καλόν, τοὺς περὶ μοναρχίας ὁρισθέντας.
<milestone unit="para"/></p></div>

<div type="textpart" subtype="section" n="13"><p><milestone unit="altpage" n="213"/><milestone unit="altchapter" n="3"/> Τινὲς ἥλιον καὶ σελήνην καὶ τοὺς ἄλλους
ἀστέρας ὑπέλαβον εἶναι θεοὺς αὐτοκράτορας, οἷς
τὰς τῶν γινομένων ἁπάντων αἰτίας ἀνέθεσαν.
Μωυσεῖ δ᾿ ὁ κόσμος ἔδοξεν εἶναι καὶ γενητὸς καὶ
καθάπερ πόλις ἡ μεγίστη, ἄρχοντας ἔχουσα καὶ
ὑπηκόους, ἄρχοντας μὲν τοὺς ἐν οὐρανῷ πάντας
ὅσοι πλάνητες καὶ ἀπλανεῖς ἀστέρες, ὑπηκόους δὲ
τὰς μετὰ σελήνην ἐν ἀέρι καὶ περιγείους φύσεις·
</p></div>

<div type="textpart" subtype="section" n="14"><p>τοὺς δὲ λεχθέντας ἄρχοντας οὐκ αὐτεξουσίους, ἀλλ᾿
ἑνὸς τοῦ πάντων πατρὸς ὑπάρχους, οὗ μιμουμένους
τὴν ἐπιστασίαν κατορθοῦν πρυτανεύοντος<ref target="7-107-1"/> κατὰ
δίκην καὶ νόμον ἕκαστον τῶν γεγονότων· τοὺς δὲ
μὴ βλέποντας τὸν ἐπιβεβηκότα ἡνίοχον τοῖς ὑπεζευγμένοις
ὡς αὐτουργοῖς τῶν ἐν τῷ κόσμῳ γινομένων
ἀνάψαι τὰς αἰτίας.</p></div>

<div type="textpart" subtype="section" n="15"><p>ὧν τὴν ἄγνοιαν ὁ
ἱερώτατος νομοθέτης εἰς ἐπιστήμην μεθαρμόζεται
λέγων ὧδε· “μὴ ἰδὼν τὸν ἥλιον καὶ τὴν σελήνην
καὶ τοὺς ἀστέρας καὶ πάντα τὸν κόσμον τοῦ οὐρανοῦ



<pb n="7.109"/>

πλανηθεὶς προσκυνήσῃς αὐτοῖς.” εὐθυβόλως πάνυ
καὶ καλῶς πλάνον εἶπε τὴν τῶν εἰρημένων ὡς θεῶν
ἀποδοχήν.</p></div>

<div type="textpart" subtype="section" n="16"><p>οἱ γὰρ ἰδόντες ἡλίου μὲν προσόδοις καὶ
ἀναχωρήσεσι τὰς ἐτησίους ὥρας συνισταμένας, ἐν
αἷς αἱ  <milestone unit="altpage" n="214"/> ζῴων καὶ φυτῶν καὶ καρπῶν γενέσεις
ὡρισμέναις χρόνων περιόδοις τελεσφοροῦνται, σελήνην
δ᾿ ὑπηρέτιν καὶ διάδοχον ἡλίου νύκτωρ τὴν
ἐπιμέλειαν καὶ προστασίαν ἀνειληφυῖαν ὧν μεθ᾿
ἡμέραν ἥλιος, καὶ τοὺς ἄλλους ἀστέρας κατὰ τὴν
πρὸς τὰ ἐπίγεια συμπάθειαν μυρία τῶν ἐπὶ διαμονῇ
τοῦ παντὸς ἐνεργοῦντάς τε καὶ δρῶντας, πλάνον
ἐπλανήθησαν ἀνήνυτον μόνους εἶναι τούτους θεοὺς
ὑποτοπήσαντες.</p></div>

<div type="textpart" subtype="section" n="17"><p>εἰ δ᾿ ἐσπούδασαν διὰ τῆς ἀπλανοῦς
βαδίζειν ὁδοῦ, κἂν εὐθὺς ἔγνωσαν ὅτι,
καθάπερ αἴσθησις ὑποδιάκονος νοῦ γέγονε, τὸν
αὐτὸν τρόπον καὶ οἱ αἰσθητοὶ πάντες ὑπηρέται τοῦ
νοητοῦ κατέστησαν, ἀγαπήσαντες εἰ δευτερείων
ἐφίξονται.</p></div>

<div type="textpart" subtype="section" n="18"><p>παγγέλοιον γὰρ οἴεσθαι, ὅτι ὁ μὲν νοῦς
ὁ ἐν ἡμῖν βραχύτατος ὢν καὶ ἀόρατος ἡγεμὼν τῶν
αἰσθητικῶν ὀργάνων ἐστίν, ὁ δὲ τοῦ παντὸς ὁ
μέγιστος καὶ τελειότατος οὐχὶ βασιλεὺς βασιλέων
εἶναι πέφυκε, βλεπομένων οὐ βλεπόμενος.</p></div>

<div type="textpart" subtype="section" n="19"><p>πάντας
οὖν τοὺς κατ᾿ οὐρανὸν οὓς αἴσθησις ἐπισκοπεῖ θεοὺς
οὐκ αὐτοκρατεῖς νομιστέον, τὴν ὑπάρχων τάξιν
εἰληφότας, ὑπευθύνους μὲν φύσει γεγονότας, ἕνεκα
δ᾿ ἀρετῆς εὐθύνας οὐχ ὑφέξοντας.</p></div>

<div type="textpart" subtype="section" n="20"><p>ὥσθ᾿ ὑπερβάντες
τῷ λογισμῷ πᾶσαν τὴν ὁρατὴν οὐσίαν ἐπὶ τὴν τοῦ
ἀειδοῦς καὶ ἀοράτου καὶ μόνῃ διανοίᾳ καταληπτοῦ
τιμὴν ἴωμεν, ὃς οὐ μόνον θεὸς θεῶν ἐστι νοητῶν τε


<pb n="7.111"/>

καὶ αἰσθητῶν ἀλλὰ καὶ πάντων δημιουργός. ἐὰν
δέ τις τὴν τοῦ ἀιδίου καὶ ποιητοῦ θεραπείαν ἄλλῳ
προσνέμῃ νεωτέρῳ καὶ γενητῷ, φρενοβλαβὴς ἀναγεγράφθω
καὶ ἔνοχος ἀσεβείᾳ τῇ μεγίστῃ.
</p></div>

<div type="textpart" subtype="section" n="21"><p><milestone unit="altchapter" n="4"/> Εἰσὶ δέ τινες οἳ χρυσὸν καὶ ἄργυρον ἀνδριαντοποιοῖς
ὡς θεοπλαστεῖν ἱκανοῖς παρέδοσαν· οἱ δὲ
λαβόντες ἀργὴν ὕλην θνητῷ παραδείγματι προσχρησάμενοι,
τὸ παραλογώτατον, θεοὺς ὅσα τῷ δοκεῖν
ἐμόρφωσαν· καὶ νεὼς κατασκευάσαντες καὶ ἱδρυσάμενοι
βωμοὺς ἐδείμαντο<ref target="7-111-1"/> θυσίαις τε καὶ πομπαῖς καὶ
ταῖς ἄλλαις ἱερουργίαις τε καὶ ἁγιστείαις ἐπιμελῶς
πάνυ καὶ πεφροντισμένως γεραίρουσιν, ἱερέων τε
καὶ ἱερειῶν τὸν περὶ ταῦτα τῦφον ὡς ἔνι μάλιστα
σεμνοποιούντων.</p></div>

<div type="textpart" subtype="section" n="22"><p>οἷς ὁ τῶν ὅλων πατὴρ προαγορεύει
λέγων· “οὐ ποιήσετε μετ᾿ ἐμοῦ<ref target="7-111-2"/> θεοὺς
ἀργυροῦς καὶ χρυσοῦς,” μόνον οὐκ ἄντικρυς ἀναδιδάσκων,
ὅτι οὐδ᾿ ἐξ ἑτέρας ὕλης χειρόκμητον
οὐδὲν τὸ παράπαν θεοπλαστήσετε διακωλυθέντες ἐκ
τῶν ἀρίστων· ἄργυρος γὰρ καὶ χρυσὸς τὰ πρωτεῖα
τῶν ἐν ὕλαις φέρονται.</p></div>

<div type="textpart" subtype="section" n="23"><p>δίχα δὲ τῆς ῥητῆς
ἀπαγορεύσεως καὶ ἕτερον αἰνίττεσθαί μοι δοκεῖ τῶν
πρὸς ἠθοποιΐαν μάλιστα συντεινόντων, διελέγχων
οὐ μετρίως τοὺς φιλοχρημάτους,  <milestone unit="altpage" n="215"/> οἳ πανταχόθεν
μὲν ἀργύριον καὶ χρυσίον ἐκπορίζουσι, τὸ δὲ




<pb n="7.113"/>

πορισθὲν ὡς ἄγαλμα θεῖον ἐν ἀδύτοις θησαυροφυλακοῦσιν,
ἀγαθῶν αἴτιον καὶ τῆς συμπάσης εὐδαιμονίας
τοῦτ᾿ εἶναι νομίζοντες.</p></div>

<div type="textpart" subtype="section" n="24"><p>καὶ ὅσοι μέντοι
τῶν ἀπόρων κεκράτηνται χαλεπῇ νόσῳ, φιλαργυρίᾳ,
οὐκ ἔχοντες ἴδιον πλοῦτον, ὃν θεραπείας ἀξιώσουσι,
τὸν τῶν πλησίον τεθηπότες καὶ προσκυνοῦντες
ἕωθεν εἰς τὰς τῶν περιουσιαζόντων οἰκίας ἀφικνοῦνται
καθάπερ εἰς ἱερὰ μέγιστα, προσευξόμενοι καὶ
τἀγαθὰ παρὰ τῶν δεσποτῶν ὡς θεῶν αἰτησόμενοι.
πρὸς οὓς καὶ ἐν ἑτέροις φησίν·</p></div>

<div type="textpart" subtype="section" n="25"><p>“οὐκ ἐπακολουθήσετε
εἰδώλοις καὶ θεοὺς χωνευτοὺς οὐ ποιήσετε,”
διὰ συμβόλων ἀναδιδάσκων, ὅτι πλούτῳ τιμὰς
ἰσοθέους ἀπονέμειν οὐ προσήκει· πλούτου γὰρ αἱ
περιβόητοι ὗλαι χρυσὸς καὶ ἄργυρος χεῖσθαι<ref target="7-113-1"/> πεφύκασιν,
αἷς ἀκολουθοῦσιν οἱ πολλοὶ τὰ τοῦ λεγομένου
τυφλοῦ πλούτου μόνα ἢ μάλιστα εὐδαιμονίας αἴτια
νομίζοντες.</p></div>

<div type="textpart" subtype="section" n="26"><p>τάδ᾿ ἐστὶν ἅ φησιν “εἴδωλα,” σκιαῖς
ἐοικότα καὶ φάσμασιν, οὐδενὸς ἠρτημένα ἰσχυροῦ
καὶ βεβαίου· φέρεται γὰρ πνεύματος τρόπον ἀστάτου
τροπὰς καὶ μεταβολὰς παντοίας ἐνδεχόμενα.
σημεῖον δ᾿ ἐστὶ τούτων ἐναργές· μὴ προλαβόντων
ἐξαπιναίως ἔστιν ὅτε προσέπτη, παγίως ἐνειλῆφθαι
νομιζόντων πάλιν ἀπεπήδησε, καὶ ὅτε μέντοι
πάρεστι, καθάπερ τὰ διὰ τῶν κατόπτρων εἴδωλα
φαντάζεται τὴν αἴσθησιν ἀπατῶντα καὶ καταγοητεύοντα



<pb n="7.115"/>

καὶ ὡς ἂν ὑφεστηκότα τὰ μὴ ὑπομένοντα.
</p></div>

<div type="textpart" subtype="section" n="27"><p>καὶ τί δεῖ τὸν ἀνθρώπινον πλοῦτον ἢ τῦφον, ὃν
ἀναζωγραφοῦσιν αἱ κεναὶ δόξαι, δηλοῦν ὡς ἔστιν
ἀβέβαιος; ἤδη γάρ τινες καὶ τὰ ἄλλα πάντα ζῷα
καὶ φυτά, ὧν γένεσίς ἐστι καὶ φθορά, συνεχῶς μὲν
καὶ ἀπαύστως φασὶ ῥεῖσθαι, τῆς δ᾿ ἀπορροίας
ἀδηλοτέραν αἴσθησιν εἶναι, ἀεὶ νικώσης τῆς περὶ
τὴν ῥύσιν<ref target="7-115-1"/> ὀξύτητος τὴν δι᾿ ὄψεως ἀκριβῆ προσβολήν.
</p></div>

<div type="textpart" subtype="section" n="28"><p><milestone unit="altchapter" n="5"/> Ἀλλ᾿ οὐ μόνον πλοῦτος καὶ δόξα καὶ τὰ
τοιοῦτα εἴδωλα καὶ ἀμενηναὶ σκιαί, ἀλλὰ καὶ<ref target="7-115-2"/>
πάντες, οὓς οἱ μυθογράφοι διαπλάσαντες ἐξετύφωσαν
ἐπιτειχίσαντες τὰς ψευδεῖς δόξας κατὰ
τῆς ἀληθείας, θεοὺς καινοὺς ὥσπερ ἀπὸ μηχανῆς
εἰσαγαγόντες ἕνεκα τοῦ τὸν ἀίδιον καὶ ὄντα ὄντως
θεὸν λήθῃ παραδοθῆναι. πρὸς δὲ τὸ εὐπαράγωγον
μέλεσι καὶ ῥυθμοῖς καὶ μέτροις ἐνηρμόσαντο τὸ
ψεῦδος, νομίζοντες ῥᾳδίως καταγοητεύσειν τοὺς
ἐντυγχάνοντας.</p></div>

<div type="textpart" subtype="section" n="29"><p>οὐ μὴν ἀλλὰ καὶ πλαστικὴν καὶ
ζωγραφίαν συνεργοὺς τῆς ἀπάτης  <milestone unit="altpage" n="216"/> προσπαρέλαβον,
ἵνα χρωμάτων καὶ σχημάτων καὶ ποιοτήτων εὖ
δεδημιουργημέναις ἰδέαις ὑπαγάγωνται τοὺς ὁρῶντας
καὶ τὰς ἡγεμονίδας αἰσθήσεις ὄψιν καὶ ἀκοὴν
δελεάσαντες, τὴν μὲν ἀψύχοις εὐμορφίαις, τὴν δ᾿
εὐφωνίᾳ ποιητικῇ, συναρπάσωσι τὴν ψυχὴν ἀβέβαιον
καὶ ἀνίδρυτον αὐτὴν ἀπεργασάμενοι.</p></div>

<div type="textpart" subtype="section" n="30"><p>διὰ




<pb n="7.117"/>

τοῦτ᾿ ἐπιστάμενος ἐπὶ μέγα δυνάμεως προεληλυθότα
τὸν τῦφον καὶ δορυφορούμενον ὑπὸ τοῦ
πλείστου γένους ἀνθρώπων οὐκ ἐξ ἀνάγκης ἀλλ᾿
ἑκουσίοις γνώμαις, εὐλαβηθεὶς μή ποτε καὶ οἱ
ζηλωταὶ τῆς ἀδεκάστου καὶ ἀληθοῦς εὐσεβείας
καθάπερ ὑπὸ χειμάρρου παρασυρῶσιν, ἐνσφραγίζεται
βαθεῖς τύπους ταῖς διανοίαις ἐγχαράττων
ὁσιότητος, ὑπὲρ τοῦ μὴ συγχυθέντας ἢ ἐπιλεανθέντας
ἀμαυρωθῆναί ποτε χρόνῳ, καὶ συνεχῶς
ἐπᾴδει ποτὲ μὲν λέγων ὅτι θεὸς εἷς ἐστι καὶ κτίστης
καὶ ποιητὴς τῶν ὅλων, ποτὲ δὲ ὅτι κύριος τῶν
γεγονότων, ἐπειδὴ τὸ βέβαιον καὶ πάγιον καὶ τὸ
κῦρος ὡς ἀληθῶς περὶ αὐτὸν μόνον πέφυκε.</p></div>

<div type="textpart" subtype="section" n="31"><p>λέλεκται
δ᾿ ὅτι “οἱ προσκείμενοι τῷ ὄντι θεῷ ζῶσι
πάντες.” ἆρ᾿ οὐχ οὗτός ἐστιν ὁ τρισμακάριος καὶ
τρισευδαίμων βίος, ἀγαπητικῶς ἔχεσθαι τῆς θεραπείας
τοῦ πρεσβυτάτου πάντων αἰτίου καὶ μὴ τοὺς
ὑποδιακόνους καὶ πυλωροὺς πρὸ τοῦ βασιλέως
θεραπεύειν ἀξιοῦν; ἀθάνατος ἥδε ἡ ζωὴ καὶ μακραίων
ἐν ταῖς τῆς φύσεως στήλαις ἀναγέγραπται·
ταυτὶ δὲ τὰ γράμματα τῷ κόσμῳ συνδιαιωνίζειν
ἀναγκαῖον.
</p></div>

<div type="textpart" subtype="section" n="32"><p><milestone unit="altchapter" n="6"/> Δυστόπαστος μὲν οὖν καὶ δυσκατάληπτος ὁ
πατὴρ καὶ ἡγεμὼν τῶν συμπάντων ἐστίν, ἀλλ᾿ οὐ
διὰ τοῦτ᾿ ἀποκνητέον τὴν ζήτησιν αὐτοῦ. δύο δ᾿
ἐν ταῖς περὶ θεοῦ ζητήσεσι τὰ ἀνωτάτω ταῦτ᾿
ἐπαπορεῖ ἡ διάνοια τοῦ φιλοσοφοῦντος ἀνόθως· ἓν
μὲν εἰ ἔστι τὸ θεῖον, ἕνεκα τῶν ἐπιτηδευσάντων
ἀθεότητα, κακιῶν τὴν μεγίστην· ἕτερον δὲ τὸ τί
ἐστι κατὰ τὴν οὐσίαν. τὸ μὲν οὖν πρότερον οὐ


<pb n="7.119"/>

πολὺς πόνος ἰδεῖν, τὸ δὲ δεύτερον οὐ χαλεπὸν μόνον
ἀλλὰ καὶ ἴσως ἀδύνατον. ἐπισκεπτέον δ᾿ ἑκάτερον.
</p></div>

<div type="textpart" subtype="section" n="33"><p>ἀεὶ τοίνυν γνωρίσματα τῶν δημιουργῶν πέφυκέ πως
εἶναι τὰ δημιουργηθέντα· τίς γὰρ ἀνδριάντας ἢ
γραφὰς θεασάμενος οὐκ εὐθὺς ἐνενόησεν ἀνδριαντοποιὸν
ἢ ζωγράφον; τίς δὲ ἐσθῆτας ἢ ναῦς ἢ
οἰκίας ἰδὼν οὐκ ἔννοιαν ἔλαβεν ὑφάντου καὶ ναυπηγοῦ
καὶ οἰκοδόμου; παρελθὼν δέ τις εἰς πόλιν
εὔνομον, ἐν ᾗ τὰ τῆς πολιτείας σφόδρα καλῶς
διακεκόσμηται, τί ἕτερον ὑπολήψεται ἢ ὅτι ἐπιστατεῖται
ἥδε ἡ πόλις ὑπ᾿ ἀρχόντων  <milestone unit="altpage" n="217"/> ἀγαθῶν;
</p></div>

<div type="textpart" subtype="section" n="34"><p>τὸν οὖν ἀφικόμενον εἰς τὴν ὡς ἀληθῶς μεγαλόπολιν,
τόνδε τὸν κόσμον, καὶ θεασάμενον τὴν ὀρεινὴν καὶ
πεδιάδα βρίθουσαν<ref target="7-119-1"/> ζῴων καὶ φυτῶν καὶ ποταμῶν
αὐθιγενῶν καὶ χειμάρρων φορὰς καὶ πελαγῶν
ἀναχύσεις καὶ εὐκρασίας ἀέρος καὶ τῶν ἐτησίων
ὡρῶν τροπάς, εἶτα ἥλιον καὶ σελήνην, τοὺς ἡμέρας
καὶ νυκτὸς ἡγεμόνας, καὶ τὰς τῶν ἄλλων πλανήτων
τε καὶ ἀπλανῶν καὶ τοῦ σύμπαντος οὐρανοῦ περιπολήσεις
καὶ χορείας, οὐκ εἰκότως, μᾶλλον δὲ
ἀναγκαίως, ἔννοιαν λήψεσθαι δεῖ τοῦ ποιητοῦ καὶ
πατρὸς καὶ προσέτι ἡγεμόνος;</p></div>

<div type="textpart" subtype="section" n="35"><p>οὐδὲν γὰρ τῶν
τεχνικῶν ἔργων ἀπαυτοματίζεται· τεχνικώτατον δὲ
καὶ ἐπιστημονικώτατον ὅδε ὁ κόσμος, ὡς ὑπό τινος
τὴν ἐπιστήμην ἀγαθοῦ καὶ τελειοτάτου πάντως
δεδημιουργῆσθαι. τοῦτον τὸν τρόπον ἔννοιαν
ἐλάβομεν ὑπάρξεως θεοῦ.
</p></div>

<div type="textpart" subtype="section" n="36"><p><milestone unit="altchapter" n="7"/> Τὴν δ᾿ οὐσίαν, εἰ καὶ δυσθήρατον καὶ

<pb n="7.121"/>

δυσκατάληπτον εἶναι συμβέβηκεν, ὅμως καθ᾿ ὅσον
ἐνδέχεται διερευνητέον. ἄμεινον γὰρ οὐδὲν τοῦ
ζητεῖν τὸν ἀληθῆ θεόν, κἂν ἡ εὕρεσις αὐτοῦ διαφεύγῃ
δύναμιν ἀνθρωπίνην, ἐπειδὴ καὶ ἡ περὶ τὸ
βούλεσθαι μαθεῖ σπουδὴ καθ᾿ αὑτὴν ἀλέκτους
ἡδονὰς καὶ εὐφροσύνας ἐργάζεται.</p></div>

<div type="textpart" subtype="section" n="37"><p>μάρτυρες δὲ οἱ
μὴ χείλεσιν ἄκροις γευσάμενοι φιλοσοφίας, ἀλλὰ
τῶν λόγων καὶ δογμάτων αὐτῆς ἐπὶ πλέον ἑστιαθέντες·
τούτων γὰρ ὁ λογισμὸς ἀπὸ γῆς ἄνω
μετέωρος ἀρθεὶς αἰθεροβατεῖ καὶ συμπεριπολῶν
ἡλίῳ καὶ σελήνῃ καὶ τῷ σύμπαντι οὐρανῷ, τἀκεῖ
πάντα γλιχόμενος ἰδεῖν, ἀμυδροτέραις χρῆται ταῖς
προσβολαῖς, ἀκράτου καὶ πολλοῦ φέγγους ἐκχεομένου,
ὡς τὸ τῆς ψυχῆς ὄμμα ταῖς μαρμαρυγαῖς
σκοτοδινιᾶν.</p></div>

<div type="textpart" subtype="section" n="38"><p>ἀλλ᾿ οὐ διὰ τοῦτο προκαμὼν ἀπαγορεύει,
γνώμῃ δ᾿ ἀηττήτῳ πρὸς τὴν ἐνδεχομένην
θέαν ἵεται, καθάπερ ἐν ἄθλοις δευτερείων μεταποιούμενος,
ἐπειδὴ τῶν πρώτων ἐσφάλη. φαντασίας
δ᾿ ἀληθοῦς δεύτερά ἐστιν εἰκασία καὶ στοχασμὸς
καὶ ὅσα εἰς τὴν τῶν εὐλόγων καὶ πιθανῶν ἰδέαν
ἀνάγεται.</p></div>

<div type="textpart" subtype="section" n="39"><p>καθάπερ οὖν οἷός ἐστι τῶν ἀστέρων
ἕκαστος κατὰ τὴν οὐσίαν εἱλικρινῶς οὔτ᾿ εἰδότες
οὔτε δυνάμενοι σαφῶς διαγνῶναι ζητεῖν ὅμως
προθυμούμεθα, τερπόμενοι τοῖς εἰκόσι λόγοις ἕνεκα
40 τοῦ φύσει φιλομαθοῦς, τὸν αὐτὸν τρόπον, εἰ καὶ τῆς
κατὰ τὸν ὄντως ὄντα θεὸν ἐναργοῦς φαντασίας
ἀμοιροῦμεν, ὀφείλομεν μὴ ἀπολείπεσθαι τῆς ζητήσεως
αὐτοῦ, διὰ τὸ τὴν σκέψιν καὶ ἄνευ τῆς εὑρέσεως
καθ᾿ αὑτὴν τριπόθητον εἶναι, ἐπεὶ καὶ τοὺς
τοῦ  <milestone unit="altpage" n="218"/> σώματος ὀφθαλμοὺς οὐδεὶς αἰτιᾶται, παρόσον
ἥλιον αὐτὸν ἰδεῖν ἀδυνατοῦντες τὴν φερομένην
ἀπόρροιαν τῶν ἀκτίνων ἐπὶ γῆν ὁρῶσιν, ἡλιακῶν
<pb n="7.123"/>
αὐγῶν ἔσχατον φέγγος.</p></div>

<div type="textpart" subtype="section" n="41"><p>
<milestone unit="para"/><milestone unit="altchapter" n="8"/> εἰς ἅπερ
ἀπιδὼν ὁ ἱεροφάντης καὶ θεοφιλέστατος Μωυσῆς
ἱκετεύει τὸν θεὸν λέγων· “ἐμφάνισόν μοι σαυτόν,”
μόνον οὐ κατασχεθεὶς καὶ ἐκβοῶν ἄντικρυς, ὅτι
“τοῦ μὲν εἶναί σε καὶ ὑπάρχειν διδάσκαλος καὶ
ὑφηγητής μοι γέγονεν ὅδε ὁ κόσμος, καὶ ὡς υἱὸς
ἀναδιδάξας με περὶ τοῦ πατρὸς καὶ ὡς ἔργον περὶ
τοῦ τεχνίτου· τίς δὲ κατὰ τὴν οὐσίαν τυγχάνεις ὢν
διαγνῶναι ποθῶν οὐδένα τούτου τοῦ μαθήματος
ὑφηγητὴν ἐν οὐδενὶ τῶν τοῦ παντὸς μερῶν ἀνευρίσκω.
</p></div>

<div type="textpart" subtype="section" n="42"><p>διὸ δὴ δέομαι καὶ ποτνιῶμαι προσέσθαι
τὴν ἱκεσίαν ἀνδρὸς ἱκέτου καὶ φιλοθέου καὶ μόνον
σὲ θεραπεύειν ἀξιοῦντος· ὡς γὰρ τὸ φῶς ὑφ᾿ ἑτέρου
μὴ γνωριζόμενον αὐτὸ ἑαυτοῦ γνώρισμά ἐστιν,
οὕτως καὶ σὺ σεαυτὸν μόνος ἂν φῆναι δύναιο. διὸ
συγγνώμης ἀξιῶ τυχεῖν, εἰ σπάνει τοῦ διδάξοντος
ἐπὶ σὲ καταφυγεῖν ἐθάρρησα περὶ σοῦ σπεύδων
μαθεῖν.</p></div>

<div type="textpart" subtype="section" n="43"><p>” ὁ δὲ “τὴν μὲν προθυμίαν” φησίν “ἐπαινετὴν
οὖσαν ἀποδέχομαι, τὸ δ᾿ αἴτημα οὐδενὶ τῶν
εἰς γένεσιν ἡκόντων ἐφαρμόζει. χαρίζομαι δ᾿ ἐγὼ
τὰ οἰκεῖα τῷ ληψομένῳ· οὐ γὰρ ὅσα μοι δοῦναι
ῥᾴδιον καὶ ἀνθρώπῳ λαβεῖν δυνατόν· ὅθεν ὀρέγω
τῷ χάριτος ἀξίῳ πάσας ὅσας ἂν οἷός τε ᾖ δέξασθαι
δωρεάς.</p></div>

<div type="textpart" subtype="section" n="44"><p>τὴν δ᾿ ἐμὴν κατάληψιν οὐχ οἷον ἀνθρώπου
φύσις ἀλλ᾿ οὐδ᾿ ὁ σύμπας οὐρανός τε καὶ κόσμος


<pb n="7.125"/>

δυνήσεται χωρῆσαι. γνῶθι δὴ σαυτὸν καὶ μὴ
συνεκφέρου ταῖς ὑπὲρ δύναμιν ὁρμαῖς καὶ ἐπιθυμίαις,
μηδέ σε τῶν ἀνεφίκτων ἔρως αἰρέτω καὶ
μετεωριζέτω· τῶν γὰρ ἐφικτῶν οὐδενὸς ἀμοιρήσεις.”
</p></div>

<div type="textpart" subtype="section" n="45"><p> ταῦτα ἀκούσας ἐπὶ δευτέραν
ἱκεσίαν ἦλθε καί φησι· “πέπεισμαι μὲν ταῖς σαῖς
ὑφηγήσεσιν, ὅτι οὐκ ἂν ἴσχυσα δέξασθαι τὸ τῆς σῆς
φαντασίας ἐναργὲς εἶδος. ἱκετεύω δὲ τὴν γοῦν περὶ
σὲ δόξαν θεάσασθαι· δόξαν δὲ σὴν εἶναι νομίζω τὰς
περὶ σὲ δορυφορούσας δυνάμεις, ὧν διαφεύγουσα ἡ
κατάληψις ἄχρι τοῦ παρόντος οὐ μικρὸν ἐνεργάζεταί
μοι πόθον τῆς διαγνώσεως.</p></div>

<div type="textpart" subtype="section" n="46"><p>” ὁ δὲ ἀμείβεται καί
φησιν· “ἃς ἐπιζητεῖς δυνάμεις εἰσὶν ἀόρατοι καὶ
νοηταὶ πάντως ἐμοῦ τοῦ ἀοράτου καὶ νοητοῦ· λέγω
δὲ νοητὰς οὐχὶ τὰς<ref target="7-125-1"/> ἤδη ὑπὸ νοῦ καταλαμβανομένας,
ἀλλ᾿ ὅτι εἰ καταλαμβάνεσθαι οἷαί τε εἶεν, οὐκ ἂν
αἴσθησις αὐτὰς ἀλλ᾿ ἀκραιφνέστατος νοῦς καταλαμβάνοι.
</p></div>

<div type="textpart" subtype="section" n="47"><p>πεφυκυῖαι δ᾿ ἀκατάληπτοι κατὰ τὴν
οὐσίαν ὅμως παραφαίνουσιν ἐκμαγεῖόν τι καὶ ἀπεικόνισμα
τῆς ἑαυτῶν ἐνεργείας· οἷαι αἱ παρ᾿ ὑμῖν
σφραγῖδες—ὅταν &lt;γὰρ&gt; προσενεχθῇ κηρὸς ἤ τις
ὁμοιότροπος ὕλη, μυρίους ὅσους τύπους ἐναπομάττονται,
μηδὲν ἀκρωτηριασθεῖσαι μέρος,  <milestone unit="altpage" n="219"/> ἀλλ᾿ ἐν
ὁμοίῳ μένουσαι,—τοιαύτας ὑποληπτέον καὶ τὰς
περὶ ἐμὲ δυνάμεις περιποιούσας ἀποίοις ποιότητας
καὶ μορφὰς ἀμόρφοις καὶ μηδὲν τῆς ἀιδίου φύσεως
μήτ᾿ ἀλλαττομένας μήτε μειουμένας.</p></div>

<div type="textpart" subtype="section" n="48"><p>ὀνομάζουσι



<pb n="7.127"/>

δ᾿ αὐτὰς οὐκ ἀπὸ σκοποῦ τινες τῶν παρ᾿ ὑμῖν ἰδέας,
ἐπειδὴ ἕκαστα τῶν ὄντων εἰδοποιοῦσι<ref target="7-127-1"/> τὰ ἄτακτα
τάττουσαι καὶ τὰ ἄπειρα καὶ ἀόριστα καὶ ἀσχημάτιστα
περατοῦσαι καὶ περιορίζουσαι καὶ σχηματίζουσαι
καὶ συνόλως τὸ χεῖρον εἰς τὸ ἄμεινον
μεθαρμοζόμεναι.</p></div>

<div type="textpart" subtype="section" n="49"><p>μήτ᾿ οὖν ἐμὲ μήτε τινὰ τῶν ἐμῶν
δυνάμεων κατὰ τὴν οὐσίαν ἐλπίσῃς ποτὲ δυνήσεσθαι
καταλαβεῖν. τῶν δ᾿ ἐφικτῶν, ὡς εἶπον,
ἑτοίμως καὶ προθύμως μεταδίδωμι· ταῦτα δ᾿ ἐστὶν
ἐπὶ τὴν τοῦ κόσμου καὶ τῶν ἐν αὐτῷ καλέσαι θέαν,
ἣν οὐ σώματος ὀφθαλμοῖς ἀλλὰ τοῖς διανοίας
ἀκοιμήτοις ὄμμασι συμβαίνει καταλαμβάνεσθαι.
</p></div>

<div type="textpart" subtype="section" n="50"><p>μόνον ὁ σοφίας ἵμερος συεχὴς ἔστω καὶ πυκνός, ἣ
δογμάτων ἀοιδίμων καὶ περικαλλεστάτων ἀναπίμπλησι
τοὺς φοιτητὰς καὶ γνωρίμους αὐτῆς.”
ταῦτα ἀκούσας οὐκ ἐπαύσατο τῆς ἐπιθυμίας, ἀλλ᾿
ἔτι τὸν ἐπὶ τοῖς ἀοράτοις πόθον ἐζωπύρει.
</p></div>

<div type="textpart" subtype="section" n="51"><p><milestone unit="altchapter" n="9"/> Καὶ πάντας τοὺς ὁμοιοτρόπους εἴτ᾿ οὖν
φύντας ἐξ ἀρχῆς εἴτε καὶ ἐκ τοῦ μεταβάλλεσθαι
πρὸς τὴν ἀμείνω τάξιν κρείττους γεγονότας ἀποδέχεται,
τοὺς μὲν ὅτι τὴν εὐγένειαν οὐ κατέλυσαν,
τοὺς δ᾿ ὅτι πρὸς εὐσέβειαν ἠξίωσαν μεθορμίσασθαι<ref target="7-127-2"/>
—τούτους δὲ καλεῖ προσηλύτους ἀπὸ τοῦ προσεληλυθέναι
καινῇ καὶ φιλοθέῳ πολιτείᾳ,—οἳ μυθικῶν
μὲν ἀλογοῦσι πλασμάτων, περιέχονται δὲ ἀκραιφνοῦς


<pb n="7.129"/>
ἀληθείας.</p></div>

<div type="textpart" subtype="section" n="52"><p>ἰσοτιμίαν γοῦν ἅπασιν
ἐπηλύταις διδοὺς καὶ χαρισάμενος ὅσα καὶ τοῖς
αὐτόχθοσι παραινεῖ τοῖς εὐπατρίδαις, μὴ μόνον
αὐτοὺς τιμαῖς γεραίρειν ἀλλὰ καὶ ἐξαιρέτῳ φιλίᾳ
καὶ εὐνοίᾳ περιττῇ. καὶ μήποτ᾿ εἰκότως· “ἀπολελοιπότες”
φησί “πατρίδα καὶ φίλους καὶ συγγενεῖς
δι᾿ ἀρετὴν καὶ ὁσιότητα μὴ ἀμοιρείτωσαν
ἑτέρων πόλεων καὶ οἰκείων<ref target="7-129-1"/> καὶ φίλων, ἀλλ᾿
ἔστωσαν ἔφεδροι καταφυγαὶ τοῖς πρὸς εὐσέβειαν
αὐτομολοῦσι· φίλτρον γὰρ ἀνυσιμώτατον καὶ δεσμὸς
ἄλυτος εὐνοίας ἑνωτικῆς ἡ τοῦ ἑνὸς θεοῦ τιμή.”
</p></div>

<div type="textpart" subtype="section" n="53"><p> προστάττει δὲ μή, παρόσον αὐτοῖς
ἰσονομίαν καὶ ἰσοτέλειαν [ἐπηλύταις]<ref target="7-129-2"/> παρέχει κατεγνωκόσι
τοῦ πατρῴου καὶ προγονικοῦ τύφου,
στομαργίᾳ χρήσασθαι καὶ ἀχαλίνῳ γλώσσῃ βλασφημοῦντας
οὓς ἕτεροι νομίζουσι θεούς, ἵνα μὴ
κἀκεῖνοι διακινηθέντες ἃ μὴ θέμις φθέγξωνται κατὰ
τοῦ ὄντως ὄντος· ἀγνοίᾳ γὰρ τῆς  <milestone unit="altpage" n="220"/> διαφορᾶς, ἅτε
τὸ ψεῦδος ὡς ἀληθὲς προμαθόντες ἐκ παίδων καὶ
σύντροφον ἔχοντες, ἐξαμαρτήσονται.
</p></div>

<div type="textpart" subtype="section" n="54"><p>Τῶν δ᾿ ἀπὸ τοῦ ἔθνους εἴ τινες καθυφίενται τὴν




<pb n="7.131"/>

τοῦ ἑνὸς τιμήν, ὡς λιπόντες τὴν ἀναγκαιοτάτην
τάξιν εὐσεβείας καὶ ὁσιότητος ταῖς ἀνωτάτω τιμωρίαις
ὀφείλουσι κολάζεσθαι, σκότος αἱρούμενοι
πρὸ αὐγοειδεστάτου φωτὸς καὶ τυφλὴν ἀπεργαζόμενοι
διάνοιαν ὀξὺ καθορᾶν δυναμένην.</p></div>

<div type="textpart" subtype="section" n="55"><p>καὶ ἐπιτετράφθαι
δὲ καλὸν ἅπασι τοῖς ζῆλον ἔχουσιν
ἀρετῆς ἐκ χειρὸς ἀναπράττειν ἀνυπερθέτως τὰς
τιμωρίας, μήτ᾿ εἰς δικαστήριον μήτ᾿ εἰς βουλευτήριον
μήτε συνόλως ἐπ᾿ ἀρχὴν ἄγοντας, ἀλλὰ τῷ
παραστάντι μισοπονήρῳ πάθει καὶ φιλοθέῳ καταχρῆσθαι
πρὸς τὰς τῶν ἀσεβῶν ἀπαραιτήτους κολάσεις,
νομίσαντας αὐτοὺς ὑπὸ τοῦ καιροῦ τὰ πάντα
γεγενῆσθαι, βουλευτάς, δικαστάς, στρατηγούς, ἐκκλησιαστάς,
κατηγόρους, μάρτυρας, νόμους, δῆμον,
ἵνα μηδενὸς ὄντος ἐμποδὼν ἄφοβοι σὺν ἀδείᾳ πολλῇ
προαγωνίζωνται ὁσιότητος.</p></div>

<div type="textpart" subtype="section" n="56"><p>
<milestone unit="para"/><milestone unit="altchapter" n="10"/> ἀναγέγραπταί τις ἐν τοῖς νόμοις τὸ καλὸν τοῦτο τόλμημα
τολμήσας. ἐπειδὴ γὰρ ἐθεάσατό τινας ἀλλοφύλοις
συνόντας γυναιξὶ καὶ ἕνεκα τῶν πρὸς αὐτὰς φίλτρων
ἀλογοῦντας μὲν τῶν πατρίων, τελουμένους δὲ τὰς
μυθικὰς τελετάς, ἕνα τὸν ἔξαρχον καὶ ἡγεμόνα τῆς
παρανομίας καταθαρροῦντα ἤδη παρεπιδείκνυσθαι
δημοσίᾳ τὸ ἀνοσιούργημα καὶ θυσίας ἀγάλμασι καὶ
ξοάνοις ἀθύτους<ref target="7-131-1"/> φανερῶς ἐπιτελοῦντα παρόντος
ἅπαντος τοῦ πλήθους ἐνθουσιῶν, ἀνείρξας τοὺς παρ᾿



<pb n="7.133"/>

ἑκάτερα ἐπὶ τὴν θέαν ἠθροισμένους, οὐδὲν εὐλαβηθεὶς
ἀναιρεῖ σὺν τῇ γυναικί, τὸν μὲν ἕνεκα τῆς
εὐμαθείας &lt;τῶν&gt; ἃ λυσιτελὲς ἀπομανθάνειν, τὴν δ᾿
ὅτι διδάσκαλος κακῶν ἐγένετο.</p></div>

<div type="textpart" subtype="section" n="57"><p>τουτὶ τὸ ἔργον
ἐξαίφνης δρασθὲν ἐν θερμῷ παραστήματι μυρίους
ἐνουθέτησε τῶν ἐπὶ ταῦτα παρασκευαζομένων.
ἐπαινέσας οὖν ὁ θεὸς τὴν ἀριστείαν αὐτοκελεύστῳ
καὶ ἐθελουργῷ σπουδῇ γενομένην διτταῖς αὐτὸν
ἀναστέφει δωρεαῖς, εἰρήνῃ καὶ ἱερωσύνῃ, τῇ μὲν
κρίνας ἄξιον ἀπολέμου μεταποιεῖσθαι βίου τὸν
ἀράμενον τοὺς ὑπὲρ θεοῦ τιμῆς ἀγῶνας, τῇ δ᾿ ὅτι
γέρας οἰκειότατον εὐσεβοῦς ἀνδρὸς ἱερωσύνη θεραπείαν
ἐπαγγελλομένη τοῦ πατρός, ᾧ τὸ δουλεύειν
οὐκ ἐλευθερίας μόνον ἀλλὰ καὶ βασιλείας ἄμεινον.
</p></div>

<div type="textpart" subtype="section" n="58"><p> ἔνιοι δὲ τοσαύτῃ κέχρηνται μανίας
ὑπερβολῇ, ὥστ᾿ οὐδ᾿ ἀναχώρησιν αὑτοῖς εἰς μετάνοιαν
 <milestone unit="altpage" n="221"/> ἀπολείποντες ἵενται πρὸς δουλείαν τῶν
χειροκμήτων, γράμμασιν αὐτὴν ὁμολογοῦντες, οὐκ
ἐν χαρτιδίοις, &lt;ἀλλ᾿&gt;, ὡς ἐπὶ τῶν ἀνδραπόδων ἔθος,
[ἀλλ᾿] ἐν τοῖς σώμασι καταστίζοντες αὐτὰ σιδήρῳ
πεπυρωμένῳ πρὸς ἀνεξάλειπτον μονήν· οὐδὲ γὰρ
χρόνῳ ταῦτα ἀμαυροῦται.
</p></div>

<div type="textpart" subtype="section" n="59"><p><milestone unit="altchapter" n="11"/> Τὴν δ᾿ ὁμοίαν προαίρεσιν ὁ ἱερώτατος
Μωυσῆς καὶ ἐπὶ τῶν ἄλλων ἅπαξ ἁπάντων σῴζειν
ἔοικεν ἀληθείας ἐραστὴς ὢν καὶ διδάσκαλος, ἣν καὶ
πᾶσι τοῖς γνωρίμοις ἐγχαράττειν καὶ ἐνσφραγίζεσθαι
ποθεῖ τὰς ψευδεῖς δόξας μακρὰν τῆς διανοίας


<pb n="7.135"/>
αὐτῶν ἀποικίζων.</p></div>

<div type="textpart" subtype="section" n="60"><p>ἐπιστάμενος γοῦν τῷ πλάνῳ
τῶν πολλῶν βίῳ συμπράττουσαν οὐ μετρίως εἰς
ἀνοδίαν μαντικήν, οὐδενὶ τῶν εἰδῶν αὐτῆς ἐᾷ
χρῆσθαι, πάντας δὲ τοὺς κολακεύοντας αὐτὴν
ἐλαύνει τῆς ἰδίου<ref target="7-135-1"/> πολιτείας, θύτας, καθαρτάς,
οἰωνοσκόπους, τερατοσκόπους, ἐπᾴδοντας, κλῃδόσιν
ἐπανέχοντας.</p></div>

<div type="textpart" subtype="section" n="61"><p>στοχασταὶ γὰρ πάντες οὗτοι
πιθανῶν καὶ εἰκότων, ἄλλοτε ἄλλας ἀπὸ τῶν αὐτῶν
φαντασίας λαμβάνοντες, διὰ τὸ μήτε τὰ ὑποκείμενα
φύσιν ἔχειν πάγιον μήτε τὴν διάνοιαν ἀκριβῆ
βάσανον περιπεποιῆσθαι, ᾗ βασανισθήσεται τὰ
δόκιμα.</p></div>

<div type="textpart" subtype="section" n="62"><p>παρασκευαὶ δὲ πάντα ταῦτ᾿ εἰσὶν ἀσεβείας·
διὰ τί; ὅτι ὁ προσέχων καὶ πειθόμενος αὐτοῖς
ἀλογεῖ τοῦ πάντων αἰτίου μόνα ταῦθ᾿ ὑπολαμβάνων
ἀγαθῶν εἶναι καὶ κακῶν αἴτια, καὶ οὐκ αἰσθάνεται
τὰς τοῦ βίου φροντίδας ἐξάπτων ἀβεβαιοτάτων
πεισμάτων, ὀρνίθων καὶ πτερῶν καὶ φορᾶς ἐν ἀέρι
τῆς ὧδε κἀκεῖσε καὶ χαμαιζήλων ἑρπετῶν, ἃ τῶν
φωλεῶν ἀνέρπει πρὸς ζήτησιν τροφῆς, ἔτι δὲ
σπλάγχνων καὶ αἵματος καὶ νεκρῶν σωμάτων, ἃ
στερόμενα ψυχῆς εὐθὺς ἐπισυμπίπτει καὶ συγχεῖται
καὶ ἑτεροιούμενα τὰς οἰκείας φύσεις ἐξαλλάττει
πρὸς τὴν χείρω μεταβολήν.</p></div>

<div type="textpart" subtype="section" n="63"><p>ἀξιοῖ γὰρ τὸν ἐγγραφόμενον
τῇ κατὰ τοὺς νόμους πολιτείᾳ “τέλειον”
εἶναι, μὴ ἐν οἷς οἱ πολλοὶ πεπαιδοτρίβηνται,
μαντείαις καὶ κλῃδόσι καὶ πιθαναῖς εἰκασίαις, ἀλλ᾿



<pb n="7.137"/>

ἐν τοῖς πρὸς θεὸν οὐδὲν ἔχουσιν ἐπαμφοτερίζον ἢ
ἀμφίβαλον ἀλλ᾿ ἀνενδοίαστον καὶ γυμνὴν ἀλήθειαν.
</p></div>

<div type="textpart" subtype="section" n="64"><p> ἐπεὶ δὲ πᾶσιν ἀνθρώποις ἔρως τῆς τῶν
μελλόντων ἐπιστήμης ἐνίδρυται καὶ διὰ τὸν ἔρωτα
τοῦτον ἐπὶ θυτικὴν καὶ τὰ ἄλλα εἴδη τρέπονται
μαντικῆς, ὡς δι᾿ αὐτῶν τὸ σαφὲς ἀνευρήσοντες, τὰ
δ᾿ ἀσαφείας γέμει πολλῆς καὶ ἐξ ἑαυτῶν ἀεὶ
διελέγχεται, τούτοις μὲν σφόδρα εὐτόνως ἐπακολουθεῖν
ἀπαγορεύει, φησὶ δ᾿ ὅτι, ἐὰν ἀκλινῶς
εὐσεβῶσιν, οὐκ  <milestone unit="altpage" n="222"/> ἀμοιρήσουσι τῆς τῶν μελλόντων
65 ἐπιγνώσεως, ἀλλά τις ἐπιφανεὶς ἐξαπιναίως προφήτης
θεοφόρητος θεσπιεῖ καὶ προφητεύσει, λέγων
μὲν οἰκεῖον οὐδέν—οὐδὲ γάρ, εἰ λέγει, δύναται
καταλαβεῖν ὅ γε κατεχόμενος ὄντως καὶ ἐνθουσιῶν,
—ὅσα δ᾿ ἐνηχεῖται, διελεύσεται καθάπερ ὑποβάλλοντος
ἑτέρου· ἑρμηνεῖς γάρ εἰσιν οἱ προφῆται θεοῦ
καταχρωμένου τοῖς ἐκείνων ὀργάνοις πρὸς δήλωσιν
ὧν ἂν ἐθελήσῃ. ταῦτα καὶ τὰ τούτοις παραπλήσια
περὶ τῆς τοῦ ἑνὸς θεοῦ καὶ ὄντως ὄντος ἐννοίας
ὑπειπών, ὃν χρὴ τρόπον ἀπονέμειν αὐτῷ τὰς τιμὰς
ἑξῆς ὑπογράφει.
</p></div>

<div type="textpart" subtype="section" n="66"><p><milestone unit="altchapter" n="12"/><ref target="7-137-1"/> Τὸ μὲν ἀνωτάτω καὶ πρὸς ἀλήθειαν ἱερὸν θεοῦ
νομίζειν τὸν σύμπαντα χρὴ κόσμον εἶναι, νεὼ μὲν
ἔχοντα τὸ ἁγιώτατον τῆς τῶν ὄντων οὐσίας μέρος,
οὐρανόν, ἀναθήματα δὲ τοὺς ἀστέρας, ἱερέας δὲ τοὺς
ὑποδιακόνους αὐτοῦ τῶν δυνάμεων ἀγγέλους, ἀσωμάτους
ψυχάς, οὐ κράματα ἐκ λογικῆς καὶ ἀλόγου





<pb n="7.139"/>

φύσεως, οἵας τὰς ἡμετέρας εἶναι συμβέβηκεν, ἀλλ᾿
ἐκτετμημένας τὸ ἄλογον, ὅλας δι᾿ ὅλων νοεράς,
λογισμοὺς ἀκραιφνεῖς, μονάδι ὁμοιουμένας.</p></div>

<div type="textpart" subtype="section" n="67"><p>τὸ δὲ
χειρόκμητον· ἔδει γὰρ ὁρμὰς ἀνθρώπων μὴ ἀνακόψαι
φορὰς τὰς εἰς εὐσέβειαν συντελούντων καὶ
θυσίαις βουλομένων ἢ ἐπὶ τοῖς συμβαίνουσιν ἀγαθοῖς
εὐχαριστεῖν ἢ ἐφ᾿ οἷς  <milestone unit="altpage" n="223"/> ἂν ἁμαρτάνωσι συγγνώμην
καὶ παραίτησιν αἰτεῖσθαι. προὐνόησε δ᾿
ὡς οὔτε πολλαχόθι οὔτ᾿ ἐν ταὐτῷ πολλὰ κατασκευασθήσεται
ἱερά, δικαιώσας, ἐπειδὴ εἷς ἐστιν ὁ
θεός, καὶ ἱερὸν ἓν εἶναι μόνον.</p></div>

<div type="textpart" subtype="section" n="68"><p>εἶτα τοῖς βουλομένοις
ἐν ταῖς οἰκίαις αὐτῶν ἱερουργεῖν οὐκ ἐφίησιν,
ἀλλ᾿ ἀνισταμένους ἀπὸ περάτων γῆς εἰς τοῦτ᾿
ἀφικνεῖσθαι κελεύει, ἅμα καὶ τῶν τρόπων ἀναγκαιοτάτην
λαμβάνων βάσανον· ὁ γὰρ μὴ μέλλων
θύειν εὐαγῶς οὐκ ἂν ὑπομείναι ποτὲ πατρίδα καὶ
φίλους καὶ συγγενεῖς ἀπολιπὼν ξενιτεύειν, ἀλλ᾿
ἔοικεν ὑπὸ δυνατωτέρας ὁλκῆς ἀγόμενος τῆς πρὸς
εὐσέβειαν ὑπομένειν τῶν συνηθεστάτων καὶ φιλτάτων
ὥσπερ τινῶν ἡνωμένων μερῶν ἀπαρτᾶσθαι.
 καὶ τοῦδε σαφεστάτη πίστις τὰ γινόμενα·</p></div>

<div type="textpart" subtype="section" n="69"><p>
μυρίοι γὰρ ἀπὸ μυρίων ὅσων πόλεων, οἱ μὲν
διὰ γῆς, οἱ δὲ διὰ θαλάττης, ἐξ ἀνατολῆς καὶ δύσεως
καὶ ἄρκτου καὶ μεσημβρίας καθ᾿ ἑκάστην ἑορτὴν
εἰς τὸ ἱερὸν καταίρουσιν οἷά τινα κοινὸν ὑπόδρομον
καὶ καταγωγὴν ἀσφαλῆ πολυπράγμονος καὶ ταραχωδεστάτου
βίου, ζητοῦντες εὐδίαν εὑρεῖν καὶ
φροντίδων ἀνεθέντες, αἷς ἐκ πρώτης ἡλικίας καταζεύγνυνται
καὶ πιέζονται, βραχύν τινα διαπνεύσαντες
χρόνον ἐν ἱλαραῖς διάγειν εὐθυμίαις·</p></div>

<div type="textpart" subtype="section" n="70"><p>ἐλπίδων


<pb n="7.141"/>

τε χρηστῶν γεμισθέντες σχολάζουσι τὴν ἀναγκαιοτάτην
σχολὴν ὁσιότητι καὶ τιμῇ θεοῦ, φιλίαν καὶ
πρὸς τοὺς τέως ἀγνοουμένους συντιθέμενοι καὶ
κρᾶσιν ἠθῶν ἐπὶ θυσιῶν καὶ σπονδῶν εἰς βεβαιοτάτην
πίστιν ὁμονοίας ποιούμενοι.
</p></div>

<div type="textpart" subtype="section" n="71"><p><milestone unit="altchapter" n="13"/> Τούτου τοῦ ἱεροῦ ὁ μὲν ἐξωτάτω περίβολος
καὶ μήκει καὶ πλάτει μέγιστος ὢν τέσσαρσι στοαῖς
εἰς πολυτέλειαν ἠσκημέναις ὠχύρωται· διπλῆ δ᾿
ἐστὶν αὐτῶν ἑκάστη, ξύλων καὶ λίθων ὕλαις καὶ
χορηγίαις ἀφθόνοις καὶ δημιουργῶν ἐμπειρίαις καὶ
τῶν ἐφεστηκότων ἐπιμελείαις κατεσκευασμένη,
τελειότατον ἔργον· οἱ δ᾿ εἴσω βραχύτεροι μέν,
αὐστηροτέραν δ᾿ ἔχοντες τὴν κατασκευήν.</p></div>

<div type="textpart" subtype="section" n="72"><p>κατὰ δὲ
τὸ μεσαίτατον αὐτὸς ὁ νεὼς παντὸς λόγου κρείττων,
ὡς ἐκ τῶν φαινομένων ἔστι τεκμήρασθαι· τὰ γὰρ
ἔνδον ἀόρατα παντί τῳ πλὴν ἑνὶ τῷ ἀρχιερεῖ, καὶ
τούτῳ μέντοι, δι᾿ ἔτους ἐπιτετραμμένον ἅπαξ
εἰσιέναι, πάντ᾿ ἐστὶν ἀθέατα· πυρεῖον γὰρ ἀνθράκων
πλῆρες καὶ θυμιαμάτων εἰσκομίζει, πολλῆς δ᾿ ἀναδιδομένης
ὡς εἰκὸς ἀτμίδος κατέχεται τἀν κύκλῳ
πάντα καὶ ἡ ὄψις ἐπισκιάζεται καὶ ἀνακοπὴν ἴσχει
πρόσω χωρεῖν ἀδυνατοῦσα.</p></div>

<div type="textpart" subtype="section" n="73"><p>μέγιστος δὲ ὢν καὶ




<pb n="7.143"/>

ὑψηλότατος, καίτοι<ref target="7-143-1"/> ἐν χθαμαλωτέρῳ κείμενος, τῶν
περιμηκεστάτων ὀρῶν οὐδενὸς  <milestone unit="altpage" n="224"/> ἀποδεῖ. τὰ μὲν
οὖν ἐν οἰκοδομίαις ὑπερβολὰς ἔχοντα περίβλεπτά τ᾿
ἐστὶ καὶ θαυμάζεται πρὸς τῶν ὁρώντων καὶ μάλιστα
τῶν ἐπιφοιτώντων ξένων, οἳ συγκρίνοντες ταῖς
οἰκιῶν δημοσίων κατασκευαῖς ἐκπλήττονται τό τε
κάλλος ὁμοῦ καὶ τὴν πολυτέλειαν.</p></div>

<div type="textpart" subtype="section" n="74"><p>ἄλσος
δὲ οὐδέν ἐστιν ἐν τῷ περιβόλῳ προστάξει νόμου, διὰ
πολλά· πρῶτον μὲν ὅτι οὐχ ἡδονὴν καὶ τέρψιν
εὐδιάγωγον ἐπιζητεῖ τὸ πρὸς ἀλήθειαν ἱερὸν ἀλλ᾿
αὐστηρὰν ἁγιστείαν· δεύτερον δ᾿ ὅτι τὰ συντείνοντα
πρὸς τὴν τῶν δένδρων χλόην οὐ θέμις εἰσκομίζεσθαι,
τὰ δ᾿ ἐστὶν ἀνθρώπων καὶ ζῴων ἀλόγων
περιττώματα· τρίτον δ᾿ ὅτι τὰ μὲν τῆς ἀγρίας ὕλης
πρὸς οὐδὲν ὄφελος, “ἄχθος” δ᾿ ὡς οἱ ποιηταί φασι
“γῆς,” τὰ δὲ τῆς ἡμέρου, καρπῶν ἡμέρων οἰστικά,
μεθέλξει τοὺς ὀλιγόφρονας ἀπὸ τῆς περὶ τὴν
ἱερουργίαν σεμνότητος.</p></div>

<div type="textpart" subtype="section" n="75"><p>πρὸς δὲ τούτοις λάσια
χωρία καὶ δρυμοὶ βαθεῖς κακούργων εἰσὶν ἐνδιαιτήματα
τὴν ἐκ τοῦ συσκιάζεσθαι ποριζομένων ἀσφάλειαν
καὶ τὰς ἐξ ἐνέδρας καθ᾿ ὧν ἂν ἐθελήσωσιν
αἰφνιδίους ἐπιθέσεις. αἱ δ᾿ εὐρυχωρίαι καὶ τὸ
ἀναπεπταμένον καὶ τὸ ἀνειμένον πάντῃ, μηδενὸς τὰς
ὄψεις ἐμποδίζοντος, πρὸς τὴν τῶν εἰσιόντων καὶ
ἐνδιατριβόντων ἀκριβῆ θέαν ἱερῷ πρεπωδέστατον.<ref target="7-143-2"/>
<pb n="7.145"/>
</p></div>

<div type="textpart" subtype="section" n="76"><p><milestone unit="altchapter" n="14"/> Προσόδους δ᾿ ἔχει τὸ ἱερὸν οὐ μόνον ἀποτομὰς
γῆς ἀλλὰ καὶ πολὺ μείζους ἑτέρας, αἵ μηδενὶ
χρόνῳ φθαρήσονται· ἐφ᾿ ὅσον γὰρ τὸ ἀνθρώπων
γένος διαμενεῖ—διαμενεῖ δ᾿ εἰς ἀεί,—καὶ αἱ πρόσοδοι
τοῦ ἱεροῦ φυλαχθήσονται συνδιαιωνίζουσαι
παντὶ τῷ κόσμῳ.</p></div>

<div type="textpart" subtype="section" n="77"><p>προστέτακται γὰρ ἕκαστον ἀνὰ
πᾶν ἔτος ἀπαρχὰς εἰσφέρειν ἀπὸ εἰκοσαετίας ἀρξάμενον.
αἱ δ᾿ εἰσφοραὶ “λύτρα” προσονομάζονται·
διὸ καὶ προθυμότατα ποιοῦνται τὰς ἀπαρχάς,
φαιδροὶ καὶ γεγηθότες, ὡς ἅμα τῇ καταθέσει
μέλλοντες ἢ δουλείας ἀπαλλαγὴν ἢ νόσων ἄκεσιν
εὑρίσκεσθαι καὶ βεβαιοτάτην ἐλευθερίαν ὁμοῦ καὶ
σωτηρίαν εἰς ἅπαν καρποῦσθαι.</p></div>

<div type="textpart" subtype="section" n="78"><p>πολυανθρωποτάτου
δ᾿ ἔθνους ὡς εἰκὸς καὶ τὰς ἀπαρχὰς
ἀφθονωτάτας εἶναι συμβέβηκε· σχεδὸν γοῦν ἀνὰ
πᾶσαν πόλιν ταμεῖα τῶν ἱερῶν χρημάτων ἐστίν,
εἰς ἃ παραγινομένοις ἔθος ἀπάρχεσθαι· καὶ χρόνοις
ὡρισμένοις ἱεροπομποὶ τῶν χρημάτων ἀριστίνδην
ἐπικριθέντες, ἐξ ἑκάστης οἱ δοκιμώτατοι, χειροτονοῦνται,
σώους τὰς ἐλπίδας ἑκάστων παραπέμψοντες·
ἐν γὰρ ταῖς νομίμοις ἀπαρχαῖς αἱ
τῶν εὐσεβούντων ἐλπίδες εἰσίν.
</p></div>

<div type="textpart" subtype="section" n="79"><p><milestone unit="altchapter" n="15"/>  <milestone unit="altpage" n="225"/> <ref target="7-145-1"/>Φυλαὶ μέν εἰσι τοῦ ἔθνους δώδεκα, μία δ᾿
ἐκ πασῶν ἀριστίνδην ἐπικριθεῖσα ἱερᾶται, γέρας
ἀνδραγαθίας καὶ φιλοθέου σπουδῆς τουτὶ λαβοῦσα,
καθ᾿ ὃν καιρὸν ἔδοξεν ἡ πληθὺς ἁμαρτεῖν ἀπακολουθήσασα





<pb n="7.147"/>

γνώμαις ἐνίων ἀγνώμοσιν, οἳ τὴν
Αἰγυπτιακὴν ἔπεισαν ζηλοῦν ἠλιθιότητα καὶ τὸν
ἐγχώριον τῦφον, ὃν ἐπ᾿ ἀλόγοις ζῴοις καὶ μάλιστα
ταύροις μυθοπλαστοῦσι· τοὺς γὰρ ἡγεμόνας τῆς
ἀπονοίας ἅπαντας ἡβηδὸν αὐτοκέλευστοι κατακτείναντες
εὐαγὲς ἔδοξαν ἔργον εἰργάσθαι, τοὺς
ὑπὲρ εὐσεβείας ἀγῶνας διαθλήσαντες.
</p></div>

<div type="textpart" subtype="section" n="80"><p><milestone unit="altchapter" n="16"/> Νόμοι δὲ ἱερέων εἰσὶν οἵδε. παντελῆ καὶ
ὁλόκληρον εἶναι τὸν ἱερέα προστέτακται, μηδεμίαν
ἐν τῷ σώματι λώβην ἔχοντα, μήτε κατ᾿ ἔνδειαν
ἐπιλείποντος ἢ ἀκρωτηριασθέντος μέρους μήτε κατὰ
πλεονασμὸν ἅμα τῇ γενέσει περιττεύσαντος ἢ
ὕστερον ἐκ νόσου προσφύντος μήτε τῆς χρόας
μεταβαλούσης εἰς λέπραν ἢ λειχῆνας ἀγρίους ἢ
μυρμηκίας ἤ τινας ἄλλας ἐξανθημάτων ἐκφύσεις· ἅ
μοι δοκεῖ πάντα σύμβολα τῆς περὶ ψυχὴν εἶναι
τελειότητος.</p></div>

<div type="textpart" subtype="section" n="81"><p>εἰ γὰρ τὸ φύσει θνητὸν σῶμα τοῦ
ἱερέως ἐπισκεπτέον, ἵνα περὶ μηδὲν ἀτύχημα κηραίνῃ,
πολὺ πλέον ψυχὴν τὴν ἀθάνατον, ἥν φασι
τυπωθῆναι κατὰ τὴν εἰκόνα τοῦ ὄντος· λόγος δ᾿
ἐστὶν εἰκὼν θεοῦ, δι᾿ οὗ σύμπας ὁ κόσμος ἐδημιουργεῖτο.
</p></div>

<div type="textpart" subtype="section" n="82"><p>Μετὰ δὲ τὴν ἐξ εὐπατριδῶν εὐγένειαν καὶ παντέλειαν
τὴν ἔν τε σώμασι καὶ ψυχαῖς περὶ ἐσθῆτος,
ἣν ἀναλαμβάνειν χρὴ τὸν ἱερέα μέλλοντα λειτουργεῖν
τὰς ἱερὰς λειτουργίας, νενομοθέτηται.</p></div>

<div type="textpart" subtype="section" n="83"><p>ἡ δ᾿
ἐσθής ἐστι χιτὼν λινοῦς καὶ περίζωμα, τὸ μὲν εἰς
αἰδοίων σκέπην, ἃ μὴ πρὸς τῷ θυσιαστηρίῳ γυμνουσθαι


<pb n="7.149"/>

θέμις, ὁ δὲ χιτὼν ἕνεκα τῆς πρὸς τὴν
ὑπηρεσίαν ὀξύτητος· ἀνείμονες γὰρ ἐν μόνοις
χιτωνίσκοις τά τε ἱερεῖα καὶ τὰς εὐχὰς<ref target="7-149-1"/> καὶ τὰς
σπονδὰς καὶ ὅσα ἄλλα θυσίαις χρήσιμα προσάγουσιν
εἰς ἀνυπέρθετον τάχος ἠσκημένοι.</p></div>

<div type="textpart" subtype="section" n="84"><p>τῷ δ᾿
ἀρχιερεῖ διείρηται μὲν τὴν παραπλησίαν ἐσθῆτα
ἀναλαμβάνειν, ἡνίκα ἂν εἰς τὰ ἄδυτα ἐπιθυμιάσων
εἰσίῃ, διὰ τὸ τὴν ὀθόνην ἐκ μηδενὸς τῶν ἀποθνῃσκόντων
ὥσπερ τὰ ἔρια γεννᾶσθαι, προστέτακται
δὲ καὶ ἑτέρᾳ χρῆσθαι πάνυ ποικίλην ἐχούσῃ κατασκευήν,
ὡς ἀπεικόνισμα καὶ μίμημα τοῦ κόσμου
δοκεῖν εἶναι.</p></div>

<div type="textpart" subtype="section" n="85"><p>σαφὴς δὲ πίστις ἡ κατασκευή.
πρῶτον μὲν γὰρ ἔνδυμα περιφερές ἐστιν, ὅλον δι᾿
ὅλων ὑακίνθινον, ποδήρης χιτών, ἀέρος σύμβολον,
ἐπειδήπερ ὁ ἀὴρ καὶ φύσει μέλας ἐστὶ καὶ τρόπον
τινὰ ποδήρης, ἄνωθεν ἀπὸ τῶν μετὰ σελήνην
 <milestone unit="altpage" n="226"/> τόπων ταθεὶς ἄχρι τῶν κατωτάτω γῆς μυχῶν.
</p></div>

<div type="textpart" subtype="section" n="86"><p>εἶθ᾿ ὕφασμα θωρακοειδὲς ἐπὶ τούτῳ, σύμβολον
οὐρανοῦ· δύο τε γὰρ ἐπὶ τῶν ἀκρωμίων λίθοι
σμαράγδου τῆς τιμαλφεστάτης ὕλης εἰσίν, ὁ μὲν
ἔνθεν, ὁ δ᾿ ἔνθεν, εἷς ἑκατέρωθεν, περιφερεῖς, δείγματα
τῶν ἡμισφαιρίων, ὧν τὸ μὲν ὑπὲρ γῆν τὸ δ᾿






<pb n="7.151"/>
ὑπὸ γῆν ἐστιν.</p></div>

<div type="textpart" subtype="section" n="87"><p>εἶτα πρὸς τοῖς στέρνοις δώδεκα
λίθοι πολυτελεῖς τὰς χρόας διαφέροντες, ἐκ τριῶν
τεταγμένοι τετραστοιχεί, πρὸς παράδειγμα τοῦ
ζῳδιακοῦ τυπωθέντες· καὶ γὰρ ἐκεῖνος ἐκ δώδεκα
συνεστὼς ζῳδίων τὰς ἐτησίους τέτταρας ὥρας ἀποτελεῖ
τρία νείμας εἰς ἑκάστην.</p></div>

<div type="textpart" subtype="section" n="88"><p>σύμπας δ᾿
ὁ τόπος καλεῖται λογεῖον ἐτύμως, ἐπειδὴ τὰ ἐν οὐρανῷ
πάντα λόγοις καὶ ἀναλογίαις δεδημιούργηται
καὶ συντέτακται· τῶν γὰρ ἐκεῖ τὸ παράπαν ἄλογον
οὐδέν. ἐπὶ δὲ τοῦ λογείου διττὰ ὑφάσματα καταποικίλλει
προσαγορεύων τὸ μὲν δήλωσιν, τὸ δὲ
ἀλήθειαν.</p></div>

<div type="textpart" subtype="section" n="89"><p>αἰνίττεται δὲ διὰ μὲν τῆς ἀληθείας, ὅτι
οὐρανοῦ τὸ παράπαν ψεῦδος ἐπιβαίνειν οὐ θεμιτόν,
ἀλλὰ τοῦθ᾿ ἅπαν εἰς τὸν περίγειον πεφυγάδευται
χῶρον ψυχαῖς ἐναγῶν ἀνθρώπων εἰσοικιζόμενον,
διὰ δὲ τῆς δηλώσεως, ὅτι αἱ κατ᾿ οὐρανὸν φύσεις
ἕκαστα δηλοῦσι τῶν παρ᾿ ἡμῖν, ἃ καθ᾿ αὑτὰ πάντως
ἂν ἦν ἄγνωστα.</p></div>

<div type="textpart" subtype="section" n="90"><p>σημεῖον δ᾿ ἐναργέστατον· εἰ μὴ
φῶς ἡλίου<ref target="7-151-1"/> ἀνέλαμψε, πῶς ἂν αἱ τῶν σωμάτων
ἀμύθητοι ποιότητες διεφάνησαν, πῶς δ᾿ ἂν αἱ
πολύμορφοι τῶν χρωμάτων καὶ σχημάτων ἰδέαι;
ἡμέρας δὲ καὶ νύκτας μῆνάς τε καὶ ἐνιαυτοὺς καὶ
συνόλως χρόνον τίς ἀνέδειξεν ὅτι μὴ σελήνης καὶ
ἡλίου καὶ τῶν ἄλλων ἀστέρων αἱ ἐναρμόνιοι καὶ
παντὸς λόγου κρείττους περιφοραί;</p></div>

<div type="textpart" subtype="section" n="91"><p>τίς δὲ τὴν

<pb n="7.153"/>

ἀριθμοῦ φύσιν εἰ μὴ τὰ λεχθέντα κατὰ τὰς τῶν
μερῶν τοῦ χρόνου συνθέσεις; τίς δὲ τὰς ἐν θαλάσσῃ
καὶ τοσούτοις πελάγεσιν ὁδοὺς ἀνέτεμε καὶ
διέδειξε πλωτῆρσιν εἰ μὴ αἱ τῶν ἀστέρων στροφαὶ
καὶ περίοδοι;</p></div>

<div type="textpart" subtype="section" n="92"><p>σοφοὶ δ᾿ ἄνδρες καὶ μυρία ἄλλα
παρατηρήσαντες ἀνέγραψαν, ἐκ τῶν οὐρανίων σημειωσάμενοι
νηνεμίας καὶ βίας πνευμάτων, φορὰς
καὶ ἀφορίας καρπῶν, ἀνειμένα καὶ φλογωδέστατα
θέρη, χειμῶνας ἐξαισίους καὶ ἐαρίζοντας, αὐχμοὺς
καὶ ἐπομβρίας, εὐγονίας ζῴων καὶ φυτῶν καὶ τοὐναντίον
ἑκατέρων ἀγονίας καὶ ὅσα τοιουτότροπα·
πάντων γὰρ ἐστηλίτευται τῶν ἐπὶ γῆς ἐν οὐρανῷ
τὰ σημεῖα.
</p></div>

<div type="textpart" subtype="section" n="93"><p><milestone unit="altchapter" n="17"/> Πρὸς δὲ τοῖς κατωτάτω μέρεσι τοῦ
ποδήρους ἀπῃώρηνται χρυσοῖ ῥοΐσκοι κώδωνές τε
καὶ ἄνθινα· τὰ δ᾿ ἐστὶ σύμβολα γῆς καὶ ὕδατος, γῆς
μὲν τὰ ἄνθινα, παρόσον βλαστάνει καὶ ἀνθεῖ πάντα
ἐκ ταύτης, ὕδατος δὲ οἱ ῥοΐσκοι λεχθέντες ἐτύμως
παρὰ τὴν ῥύσιν, τὴν δ᾿ ἁρμονίαν καὶ συμφωνίαν καὶ
συνήχησιν τῶν τοῦ κόσμου μερῶν οἱ κώδωνες
ἐμφαίνουσιν.</p></div>

<div type="textpart" subtype="section" n="94"><p>εὖ δ᾿ ἔχει καὶ ἡ θέσις· ἀνωτάτω μέν,
ἐν ᾧ οἱ λίθοι, τὸ καλούμενον περιστήθιον, οὐρανοῦ
μίμημα, διότι καὶ ὁ οὐρανὸς ἀνωτάτω, ὁ δὲ ποδήρης
ὑπ᾿ αὐτῷ, ὅλος δι᾿ ὅλων ὑακίνθινος, ἐπειδὴ  <milestone unit="altpage" n="227"/> καὶ ὁ
ἀὴρ μέλας ὢν τὴν μετ᾿ οὐρανὸν δευτέραν τάξιν
κεκλήρωται, τὰ δ᾿ ἄνθινα καὶ οἱ ῥοΐσκοι πρὸς τοῖς
ἐσχάτοις, διότι γῆ καὶ ὕδωρ τὴν κατωτάτω τοῦ
παντὸς μοῖραν ἔλαχον.</p></div>

<div type="textpart" subtype="section" n="95"><p>ἥδ᾿ ἐστὶν ἡ τῆς ἱερᾶς
ἐσθῆτος κατασκευή, μίμημα τοῦ παντός, θαυμάσιον
<pb n="7.155"/>

ἔργον καὶ ὀφθῆναι καὶ νοηθῆναι· καὶ γὰρ ὄψιν ἔχει
καταπληκτικωτάτην οἵαν οὐδὲν ὕφασμα τῶν παρ᾿
ἡμῖν ἕνεκα ποικιλίας ὁμοῦ καὶ πολυτελείας καὶ
νόησιν τὴν περὶ τῶν αὐτῆς μερῶν φιλόσοφον.</p></div>

<div type="textpart" subtype="section" n="96"><p>βούλεται
γὰρ τὸν ἀρχιερέα πρῶτον μὲν εἰκόνα τοῦ
παντὸς ἔχειν ἐμφανῆ περὶ ἑαυτόν, ἵν᾿ ἐκ τῆς συνεχοῦς
θέας ἄξιον παρέχῃ τὸν ἴδιον βίον τῆς τῶν
ὅλων φύσεως, ἔπειθ᾿ ὅπως ἐν ταῖς ἱερουργίαις συλλειτουργῇ
πᾶς ὁ κόσμος αὐτῷ· πρεπωδέστατον δὲ
τὸ τὸν ἱερωμένον τῷ τοῦ κόσμου πατρὶ καὶ τὸν
υἱόν, τὸ πᾶν,<ref target="7-155-1"/> ἐπάγεσθαι πρὸς θεραπείαν τοῦ δεδημιουργηκότος
καὶ γεγεννηκότος.</p></div>

<div type="textpart" subtype="section" n="97"><p>ἔστι
δὲ καὶ τρίτον τι τῆς ἱερᾶς ἐσθῆτος σύμβολον ἀναγκαῖον
μὴ ἡσυχασθῆναι· τῶν μὲν γὰρ ἄλλων οἱ ἱερεῖς
ὑπὲρ οἰκείων καὶ φίλων καὶ πολιτῶν αὐτὸ μόνον
εἰώθασι τάς τε εὐχὰς καὶ θυσίας ἐπιτελεῖν, ὁ δὲ τῶν
Ἰουδαίων ἀρχιερεὺς οὐ μόνον ὑπὲρ ἅπαντος ἀνθρώπων
γένους ἀλλὰ καὶ ὑπὲρ τῶν τῆς φύσεως
μερῶν, γῆς, ὕδατος, ἀέρος, πυρός, τάς τε εὐχὰς καὶ
τὰς εὐχαριστίας ποιεῖται, τὸν κόσμον, ὅπερ ἐστὶ
ταῖς ἀληθείαις, ἑαυτοῦ πατρίδα εἶναι νομίζων, ὑπὲρ
ἧς ἱκεσίαις καὶ λιταῖς εἴωθεν ἐξευμενίζεσθαι τὸν
ἡγεμόνα ποτνιώμενος τῆς ἐπιεικοῦς καὶ ἵλεω
φύσεως αὐτοῦ μεταδιδόναι τῷ γενομένῳ.
</p></div>

<div type="textpart" subtype="section" n="98"><p><milestone unit="altchapter" n="18"/> Ταῦθ᾿ ὑπειπὼν προσνομοθετεῖ κελεύων
τὸν προσιόντα τῷ βωμῷ καὶ ψαύοντα θυσιῶν, ἐν ᾧ
χρόνῳ τέτακται τὰς ἱερὰς λειτουργίας ἐπιτελεῖν,
μήτ᾿ οἶνον μήτε τι ἄλλο μέθυσμα πίνειν, τεττάρων



<pb n="7.157"/>

ἕνεκα τῶν ἀναγκαιοτάτων, ὄκνου καὶ λήθης καὶ
ὕπνου καὶ ἀφροσύνης.</p></div>

<div type="textpart" subtype="section" n="99"><p>ἄκρατος γὰρ τὰς μὲν τοῦ
σώματος δυνάμεις ἀνιεὶς δυσκινητότερα τὰ μέλη
ποιεῖ καὶ ὀκνηροτέρους ἀπεργάζεται καὶ βίᾳ καταδαρθάνειν
ἀναγκάζει, τοὺς δὲ τῆς ψυχῆς τόνους
ἐπιχαλῶν λήθης ὁμοῦ καὶ ἀφροσύνης αἴτιος γίνεται·
νήφοντος δὲ τά τε μέρη τοῦ σώματος ἐπελαφριζόμενα
εὐκινητότερα αἵ τε αἰσθήσεις καθαρώτεραι
καὶ εἱλικρινέστεραι ὅ τε νοῦς ἐξυωπέστερος, ὡς καὶ
προϊδέσθαι πράγματα δύνασθαι καὶ ἃ πρότερον
εἶδεν ἀπομνημονεῦσαι.</p></div>

<div type="textpart" subtype="section" n="100"><p>συνόλως μὲν οὖν τὴν οἴνου
χρῆσιν ἅπασι τοῖς κατὰ τὸν βίον ἀλυσιτελεστάτην
ὑποληπτέον, ψυχῆς πιεζομένης, αἰσθήσεων ἀμαυρουμένων,
βαρυνομένου σώματος—ἐλεύθερον γὰρ
καὶ ἄφετον οὐδὲν ἐᾷ τῶν παρ᾿ ἡμῖν, ἀλλ᾿ ἑκάστῳ
πρὸς ὃ πέφυκεν ἐμπόδιός ἐστιν,—ἐν δὲ ταῖς ἁγιστείαις
καὶ ἱερουργίαις τὸ βλάβος  <milestone unit="altpage" n="228"/> ἀργαλεώτερον,
ὅσῳ καὶ τὸ περὶ θεὸν ἐξαμαρτεῖν τοῦ περὶ ἄνθρωπον
ἀφορητότερον. ὅθεν εἰκότως προστέτακται νηφαλίους<ref target="7-157-1"/>
θύειν, “εἰς διαστολὴν καὶ διάκρισιν ἁγίων καὶ
βεβήλων καὶ καθαρῶν καὶ ἀκαθάρτων” καὶ νομίμων
καὶ παρανόμων.
</p></div>

<div type="textpart" subtype="section" n="101"><p><milestone unit="altchapter" n="19"/> Ἐπεὶ δ᾿ ὁ ἱερεὺς πολὺ πρότερον ἀνήρ ἐστι
καὶ ταῖς πρὸς συνουσίαν ὁρμαῖς ἐξ ἀνάγκης ὀφείλει
χρῆσθαι, γάμον αὐτῷ μνᾶται παρθένου καθαρᾶς καὶ
ἐκ καθαρῶν γονέων καὶ πάππων καὶ προγόνων εἴς
τε καλοκἀγαθίαν καὶ εὐγένειαν ἀριστίνδην ἐπικριθέντων.



<pb n="7.159"/>
102 πόρνῃ μὲν γὰρ καὶ βεβήλῳ σῶμα καὶ
ψυχὴν οὐδὲ προσελθεῖν<ref target="7-159-1"/> ἐᾷ, κἂν τὴν ἐργασίαν ἀποθεμένη
σχῆμα κόσμιον καὶ σῶφρον ὑποδύηται, διὰ
τὸ τὴν ἀρχαίαν προαίρεσιν ἀνίερον αὐτῇ γενέσθαι.
αὕτη δὲ πρὸς μὲν τὰ ἄλλα ἐπιτιμίαν ἐχέτω σπουδάσασα
μιασμάτων καθαρεῦσαι· μετάνοια γὰρ
ἀδικημάτων ἐπαινετόν· καὶ μηδεὶς ἕτερος αὐτὴν
ἄγεσθαι κεκωλύσθω, ἱερεῖ δὲ μὴ προσίτω· τὰ γὰρ
ἱερωσύνης ἐξαίρετα δίκαια συμφωνίαν ἐπιζητούσης
τὴν ἀπὸ γενέσεως [ἀρχῆς] ἄχρι τελευτῆς ἀνυπαίτιον.
</p></div>

<div type="textpart" subtype="section" n="103"><p>εὔηθες γὰρ διὰ μὲν τὰς ἐκ τῶν τραυμάτων ἐπιγενομένας
οὐλὰς ἐν τοῖς σώμασιν εἴργεσθαί τινας
ἱερωσύνης, αἳ σύμβολον ἀτυχίας, οὐ μοχθηρίας,
εἰσί, τὰς δὲ μὴ κατ᾿ ἀνάγκην μόνον ἀλλ᾿ ἔστιν ὅτε
καὶ ἑκουσίοις γνώμαις πεπρακυίας τὴν ἰδίαν ὥραν,
ἐπειδήπερ ὀψὲ καὶ μόλις μετέγνωσαν, εὐθὺς ἀπὸ
ἐραστῶν ἱερεῦσιν ἁρμόζεσθαι καὶ ἀπὸ χαμαιτυπείων
εἰς ἱερὰ χωρία μετοικίζεσθαι· μένουσι γὰρ
οὐδὲν ἧττον ἐν ταῖς ψυχαῖς τῶν μετανοούντων οὐλαὶ
καὶ τύποι τῶν ἀρχαίων ἀδικημάτων.</p></div>

<div type="textpart" subtype="section" n="104"><p>εὖ καὶ
παγκάλως ἐν ἑτέροις διείρηται “μηδὲ μίσθωμα
πόρνης εἰσκομίζειν εἰς τὸ ἱερόν”· καίτοι τό γε
νόμισμα καθ᾿ αὑτὸ οὐκ ἔνοχον, ἀλλὰ διὰ τὴν
λαβοῦσαν καὶ τὴν πρᾶξιν ἐφ᾿ ᾗ δέδοται. σχολῇ γ᾿



<pb n="7.161"/>

ἂν ἔτι προσοῖτό τις εἰς κοινωνίαν ἱερέων γυναῖκας,
ὧν καὶ τὰ χρήματα βέβηλα καὶ παράσημα, εἰ καὶ
ταῖς ὕλαις καὶ τοῖς χαρακτῆρσι δόκιμα.
</p></div>

<div type="textpart" subtype="section" n="105"><p><milestone unit="altchapter" n="20"/> Τὰ μὲν οὖν περὶ γάμον οὕτως ἠκρίβωται τῷ
ἀρχιερεῖ, ὥστ᾿ οὐδὲ χήραν ἐφεῖται γαμεῖν αὐτῷ,
οὔτε τετελευτηκότος ἀνδρὸς μονωθεῖσαν οὔτε ἀπηλλαγμένην
ἔτι ζῶντος, ἵνα πρῶτον μὲν εἰς ἄβατον
καὶ καθαρὰν ἄρουραν ὁ ἱερὸς σπόρος χωρῇ καὶ
μηδεμίαν κρᾶσιν αἱ γοναὶ πρὸς ἑτέραν οἰκίαν λαμβάνωσιν,
 εἶτα δ᾿ ὅπως ἀκακωτάταις καὶ
ἀδιαστρόφοις ταῖς ψυχαῖς συνερχόμενοι ῥᾳδίως διαπλάττωσι
τὰ  <milestone unit="altpage" n="229"/> ἤθη καὶ τοὺς τρόπους αὐτῶν· ὁλκοὶ
γὰρ καὶ εὐάγωγοι διάνοιαι παρθένων πρὸς ἀρετήν,
εἰς διδασκαλίαν ἑτοιμόταται·</p></div>

<div type="textpart" subtype="section" n="106"><p>ἡ δ᾿ ἑτέρου πεῖραν
ἀνδρὸς λαβοῦσα κατὰ τὸ εἰκὸς ἀπειθεστέρα πρὸς
μάθησιν, ἅτε τὴν ψυχὴν ἀκραιφνεστάτην οὐκ ἔχουσα
καθάπερ τινὰ λελειασμένον κηρὸν εἰς τρανότητα τῶν
ἐγγραφησομένων δογμάτων, ἀλλὰ τραχεῖαν ὑπὸ
τῶν προεγχαραχθέντων τύπων, οἳ δυσεξάλειπτοι
παραμένοντες ἢ οὐ παραδέχονται σφραγῖδας ἑτέρας
ἢ παραδεξάμενοι συγχέουσι ταῖς ἑαυτῶν ἀνωμαλίαις.
</p></div>

<div type="textpart" subtype="section" n="107"><p>παρθένον οὖν ὁ ἀρχιερεὺς ἀγέσθω γάμων
ἁγνήν· λέγω δὲ παρθένον οὐ μόνον ᾗ μὴ ἕτερος
ὡμίλησεν, ἀλλὰ καὶ ἐφ᾿ ᾗ μηδεὶς ἄλλος ἀνὴρ
ὠνομάσθη διά τινων ὁμολογιῶν, κἂν ἁγνεύῃ τὸ
σῶμα.
<pb n="7.163"/>
</p></div>

<div type="textpart" subtype="section" n="108"><p><milestone unit="altchapter" n="21"/> Τοῖς δὲ κατὰ μέρος ἱερεῦσι τὰ μὲν ἄλλα
περὶ γάμων διατέτακται ταὐτὰ ἃ καὶ τοῖς τὴν
μεγίστην ἔχουσιν ἱερωσύνην, ἐφεῖται δ᾿ οὐ μόνον
παρθένους ἀλλὰ καὶ χήρας, οὐ πάσας ἀλλ᾿ ὧν τετελευτήκασιν
ἄνδρες, μετ᾿ ἀδείας ἄγεσθαι. φιλονεικίας
γὰρ καὶ στάσεις ἐκ τοῦ βίου τῶν ἱερέων
οἴεται δεῖν ὁ νόμος ἀναιρεῖν· πρὸς μὲν οὖν τοὺς
ζῶντας γένοιντ᾿ ἂν ἴσως ἔριδες ἐκ πάθους γυναικείου,
ζηλοτυπίας, τοῖς δ᾿ ἀποθανοῦσι συναποθνῄσκει
καὶ τὰ τῆς πρὸς τοὺς δευτέρους ἄνδρας ἔχθρας.
</p></div>

<div type="textpart" subtype="section" n="109"><p>ἄλλως τε τὸν ἀρχιερέα πλείονος ἐδικαίωσεν ἁγιστείας
καὶ καθάρσεως ὥσπερ ἐν ἅπασι τοῖς ἄλλοις
καὶ ἐν γάμου κοινωνίᾳ μεταλαχεῖν, οὐκ ἐάσας ὅτι
μὴ κόρην ἄγεσθαι· τοῖς δὲ τῆς δευτέρας τάξεως
ὑπανῆκε τὰ περὶ συνόδους γυναικῶν, ἐφιεὶς καὶ
πεπειραμένας ἑτέρων ἀνδρῶν ἐγγυᾶσθαι.
</p></div>

<div type="textpart" subtype="section" n="110"><p><milestone unit="altchapter" n="22"/> πρὸς δὲ τούτῳ καὶ τὸ γένος ἠκρίβωσε τῶν
μελλουσῶν γαμεῖσθαι, προστάξας τῷ μὲν ἀρχιερεῖ
μνᾶσθαι μὴ παρθένον μόνον ἀλλὰ καὶ ἱέρειαν ἐξ
ἱερέων, ἵν᾿ ἐκ μιᾶς οἰκίας καὶ τρόπον τινὰ τοῦ
αὐτοῦ αἵματος ὦσι νυμφίος τε καὶ νύμφη πρὸς
ἁρμονίαν ἐπιδειξάμενοι παρ᾿ ὅλον τὸν βίον κρᾶσιν
ἠθῶν βεβαιοτάτην.</p></div>

<div type="textpart" subtype="section" n="111"><p>ἐπετράπη δὲ τοῖς ἄλλοις καὶ



<pb n="7.165"/>

μὴ ἱερέων γαμεῖν θυγατέρας, τῇ μὲν ὅτι μικρὰ
τούτων καθάρσια, τῇ δ᾿ ὅτι τὸ ἔθνος οὐκ ἐβουλήθη
γενεᾶς εἰς ἅπαν ἱερατικῆς ἀμοιρῆσαί τε καὶ παντελῶς
ἀπεζεῦχθαι.<ref target="7-165-1"/> δι᾿ ἣν αἰτίαν οὐκ ἐκώλυσε τοὺς
ἄλλους ἱερέας ἐπιγαμίας ποιεῖσθαι πρὸς τοὺς ἀπὸ
τοῦ ἔθνους,  <milestone unit="altpage" n="230"/> αἵπερ εἰσὶ δεύτεραι συγγένειαι· γαμβροὶ
γὰρ ἀνθ᾿ υἱῶν πενθεροῖς καὶ ἀντὶ πατέρων
γαμβροῖς πενθεροί.
</p></div>

<div type="textpart" subtype="section" n="112"><p><milestone unit="altchapter" n="23"/> Τὰ μὲν δὴ περὶ γάμου ταῦτα καὶ τὰ
τούτοις ὅμοια χάριν παίδων γενέσεως. ἐπεὶ δ᾿
ἕπεται γενέσει φθορά, καὶ τοὺς ἐπὶ τελευταῖς
ἀνέγραψε τοῖς ἱερεῦσι νόμους, κελεύσας μὴ ἐφ᾿
ἅπασιν αὐτοὺς μιαίνεσθαι τοῖς ὁπωσοῦν ἢ κατὰ
φιλίαν ἢ κατὰ συγγένειαν ᾠκειωμέναις, ἀλλ᾿ ἐπὶ
μόνοις πατράσι καὶ μητράσιν, υἱοῖς καὶ θυγατράσιν,
ἀδελφοῖς καὶ ἀδελφαῖς παρθένοις.</p></div>

<div type="textpart" subtype="section" n="113"><p>τὸν δ᾿ ἀρχιερέα
παντὸς πένθους ὑπεξείλετο· καὶ μήποτ᾿ εἰκότως·
τὰς μὲν γὰρ τῶν ἄλλων ἱερέων ὑπηρεσίας ἀνθ᾿
ἑτέρων ἕτεροι λειτουργεῖν δύνανται, ὡς, κἂν πενθῶσί
τινες, μηδὲν τῶν ἐξ ἔθους ὑστερίζειν, τὰς δὲ
τοῦ ἀρχιερέως οὐδενὶ δρᾶν ἐφεῖται. παρ᾿ ἣν αἰτίαν
ἀμίαντος ἀεὶ διατελείτω μὴ προσαπτόμενος νεκροῦ
σώματος, ὅπως τὰς ὑπὲρ τοῦ ἔθνους εὐχὰς καὶ
θυσίας ἕτοιμος ὢν ἐν καιροῖς τοῖς προσήκουσιν
ἀκωλύτως ἐπιτελῇ.</p></div>

<div type="textpart" subtype="section" n="114"><p>καὶ γὰρ ἄλλως προσκεκληρωμένος
θεῷ καὶ τῆς ἱερᾶς τάξεως γεγονὼς ταξίαρχος
ὀφείλει πάντων ἀλλοτριοῦσθαι τῶν ἐν γενέσει, μὴ




<pb n="7.167"/>

γονέων, μὴ τέκνων, μὴ ἀδελφῶν εὐνοίας οὕτως
ἡττώμενος, ὡς ἢ παρελθεῖν ἢ ὑπερθέσθαι τι τῶν
ὁσίων, ὃ πραχθῆναι πάντως αὐτίκα ἄμεινον.</p></div>

<div type="textpart" subtype="section" n="115"><p>κελεύει
δὲ μήτε τὰ ἱμάτια περιρρήττειν ἐπὶ τοῖς
οἰκειοτάτοις ἀποθανοῦσι μήτε ἀφαιρεῖν ἀπὸ τῆς
κεφαλῆς τὰ παράσημα τῆς ἱερωσύνης μήτε συνόλως
ἐκ τῶν ἁγίων ἐξιέναι κατὰ πρόφασιν πένθους, ἵνα
καὶ τὸν τόπον αἰδούμενος καὶ τὰ περὶ ἑαυτὸν προκοσμήματα
οἷς ἀνέστεπται, κρείττων οἴκτου γενόμενος,
ἄλυπος εἰς ἀεὶ διατελῇ.</p></div>

<div type="textpart" subtype="section" n="116"><p>βούλεται γὰρ αὐτὸν
ὁ νόμος μείζονος μεμοιρᾶσθαι φύσεως ἢ κατ᾿ ἄνθρωπον,
ἐγγυτέρω προσιόντα τῆς θείας, μεθόριον,
εἰ δεῖ τἀληθὲς λέγειν, ἀμφοῖν, ἵνα διὰ μέσου τινὸς
ἄνθρωποι μὲν ἱλάσκωνται θεόν, θεὸς δὲ τὰς χάριτας
ἀνθρώποις ὑποδιακόνῳ τινὶ χρώμενος ὀρέγῃ καὶ
χορηγῇ.
</p></div>

<div type="textpart" subtype="section" n="117"><p><milestone unit="altchapter" n="24"/> Ταῦτ᾿ εἰπὼν ἑξῆς εὐθὺς<ref target="7-167-1"/> νομοθετεῖ περὶ
τῶν χρησομένων ταῖς ἀπαρχαῖς. ἐὰν οὖν τις, φησί,
τῶν ἱερέων ὀφθαλμοὺς ἢ χεῖρας ἢ βάσεις ἤ τι μέρος
ἄλλο πηρωθῇ τοῦ σώματος ἢ καί τινα μῶμον
ἐνδέξηται, λειτουργιῶν μὲν ἀνεχέτω διὰ τὰς ἐγγενομένας
κῆρας, τὰ δὲ κοινὰ τῶν ἱερέων γέρα
καρπούσθω διὰ τὴν ἀνυπαίτιον εὐγένειαν.</p></div>

<div type="textpart" subtype="section" n="118"><p>ἐὰν
μέντοι λέπραι τινὸς ἐξανθήσασαι κατάσχωσιν ἢ καὶ
γονορρυὴς τις γένηται τῶν ἱερέων, μήτε τραπέζης
ἱερᾶς ψαυέτω μήτε τῶν προκειμένων ἄθλων τῷ
γένει, μέχρις ἂν ἥ τε ῥύσις ἐπίσχῃ καὶ ἡ λέπρα
μεταβαλοῦσα τῷ τῆς ὑγιοῦς σαρκὸς ἐξομοιωθῇ




<pb n="7.169"/>
χρώματι.</p></div>

<div type="textpart" subtype="section" n="119"><p>κἂν προσάψηται μέντοι τις ὅτου δήποτε
τῶν  <milestone unit="altpage" n="231"/> ἀκαθάρτων ἱερεὺς ἢ καὶ νύκτωρ, οἷα φιλεῖ
πολλάκις, ὀνειρώξῃ, τὴν ἡμέραν ἐκείνην μηδὲν
προσφερέσθω τῶν καθιερωθέντων, λουσάμενος δ᾿
ἐπιγενομένης ἑσπέρας χρῆσθαι μὴ κεκωλύσθω.
</p></div>

<div type="textpart" subtype="section" n="120"><p>πάροικος δ᾿ ἱερέως καὶ μισθωτὸς εἰργέσθω τῶν
ἀπαρχῶν, ὁ μὲν πάροικος, ἐπειδὴ γείτονες τὰ πολλὰ<ref target="7-169-1"/>
συνέστιοι καὶ ὁμοτράπεζοι· δέος γάρ, μὴ προῆταί
τις τὰ καθιερωθέντα προφάσει καταχρησάμενος εἰς
ἀσέβειαν ἀκαίρῳ φιλανθρωπίᾳ· μεταδοτέον γὰρ οὐ
πᾶσι πάντων, ἀλλὰ τῶν ἐφαρμοζόντων τοῖς ληψομένοις·
εἰ δὲ μή, τὸ κάλλιστον καὶ λυσιτελέστατον
τῶν ἐν τῷ βίῳ, τάξις, ἀναιρεθήσεται ὑπὸ τοῦ
βλαβερωτάτου παρευημερηθεῖσα, συγχύσεως.</p></div>

<div type="textpart" subtype="section" n="121"><p>εἰ
γὰρ ἴσον μὲν μέρος<ref target="7-169-2"/> ἐν ὁλκάσιν οἴσονται ναῦται
κυβερνήταις, ἴσον δὲ ἐν ταῖς μακραῖς τριήρεσι
τριηράχοις<ref target="7-169-3"/> καὶ ναυάρχοις ἐρέται καὶ τὸ ἐπιβατικόν,
ἐν δὲ στρατοπέδοις ἴσον ἱππεῖς μὲν ἱππάρχοις,
ὁπλῖται δὲ ταξιάρχοις, λοχαγοὶ δὲ στρατηγοῖς, ἐν
δὲ πόλεσι κρινόμενοι δικασταῖς καὶ βουλευταὶ προβούλοις
καὶ συνόλως ἄρχουσιν ἰδιῶται, ταραχαὶ καὶ
στάσεις γενήσονται καὶ ἡ &lt;διὰ&gt; λόγων ἰσότης τὴν
δι᾿ ἔργων ἀνισότητα γεννήσει· τὸ γὰρ τοῖς τὰς ἀξίας
ἀνομοίοις ὅμοια ἀπονέμειν ἄνισον, τὸ δ᾿ ἄνισον
πηγὴ κακῶν.</p></div>

<div type="textpart" subtype="section" n="122"><p>οὗ χάριν καὶ τὰ γέρα τῶν ἱερέων οὐ
δοτέον ὥσπερ ἄλλοις οὐδὲ τοῖς παροίκοις ἕνεκα τοῦ



<pb n="7.171"/>

γειτνιᾶν ἐφαψομένοις ὧν οὐ θέμις· οὐ γὰρ οἰκίας
ἀλλὰ γένους ἐστὶν ἡ τιμή.</p></div>

<div type="textpart" subtype="section" n="123"><p>
<milestone unit="para"/><milestone unit="altchapter" n="25"/> ὁμοίως μέντοι μηδὲ μισθωτῷ μηδεὶς παρεχέτω μήτε μισθὸν
μήθ᾿ ὑπηρεσίας ἀμοιβὴν ἱερὸν γέρας· χρήσεται γὰρ
ὁ λαβὼν ἔστιν ὅτε πρὸς ἃ μὴ δεῖ, βέβηλα τὰ τῆς
εὐγενείας ἆθλα καὶ τῆς περὶ τὸν νεὼν λειτουργίας
ἀπεργασάμενος.</p></div>

<div type="textpart" subtype="section" n="124"><p>δι᾿ ἣν αἰτίαν οὐδ᾿ ἀλλογενεῖ
συνόλως ὁ νόμος ἐπιτρέπει μεταλαμβάνειν τῶν
ἁγίων, κἂν εὐπατρίδης ὢν τυγχάνῃ τῶν αὐτοχθόνων
καὶ πρὸς ἀνδρῶν καὶ πρὸς γυναικῶν ἀνεπίληπτος
[ὤν], ἵνα αἱ τιμαὶ μὴ νοθεύωνται, μένωσι δ᾿ ἐν τῇ
ἱερατικῇ τάξει βεβαίως φυλαττόμεναι.</p></div>

<div type="textpart" subtype="section" n="125"><p>καὶ γὰρ
ἄτοπον τὰς μὲν θυσίας καὶ ἱερουργίας καὶ ὅσα ἄλλα
περὶ τὸν βωμὸν ἁγιστεύεται μὴ πᾶσιν ἀλλὰ τοῖς
ἱερεῦσι μόνοις ἐπιτετράφθαι, τὰ δὲ ἀντὶ τούτων
ἆθλα κοινὰ γίνεσθαι καὶ τῶν ἐπιτυχόντων, ὡς δέον
μὲν πόνοις πολλοῖς καὶ καμάτοις καὶ ταῖς μεθ᾿
ἡμέραν καὶ νύκτωρ φροντίσιν ἀποτρύχειν τοὺς
ἱερέας, τὰ δ᾿ ἆθλα κοινὰ καὶ τοῖς ἀργοῦσιν ἀποφαίνειν.
</p></div>

<div type="textpart" subtype="section" n="126"><p> οἰκογενεῖ δέ, φησίν, καὶ ἀργυρωνήτῳ
μεταδιδότω δεσπότης ἱερεὺς σιτίων καὶ
ποτῶν ἐκ τῶν ἀπαρχῶν· πρῶτον μὲν ὅτι θεράποντι
πόρος εἷς ὁ δεσπότης, ὁ δὲ τοῦ δεσπότου κλῆρος αἱ
ἱεραὶ φιλανθρωπίαι, ἐξ ὧν ἀνάγκη τὸν δοῦλον
τρέφεσθαι·</p></div>

<div type="textpart" subtype="section" n="127"><p>δεύτερον δ᾿ ὅτι τὰ γενησόμενα πάντως
ἀνάγκη δρᾶν ἑκόντας· οἱ δ᾿ οἰκέται, κἂν μὴ θέλωμεν,
ἅτε ἀεὶ συνόντες καὶ συνδιαιτώμενοι, σιτία


<pb n="7.173"/>
 <milestone unit="altpage" n="232"/> τε καὶ ποτὰ καὶ ὄψα τοῖς δεσπόταις προευτρεπιζόμενοι
καὶ τραπέζαις ἐφεστῶτες καὶ τὰ λείψανα
ἐκκομίζοντες, κἂν μὴ φανερῶς λαμβάνωσι, λάθρα
γοῦν ὑφαιρήσονται, κλέπτειν ὑπὸ τῆς ἀνάγκης
βιασθέντες, ὡς ἀνθ᾿ ἑνὸς ἐγκλήματος, εἴπερ ἐστὶν
ἀδίκημα τὸ ἐκ τῶν δεσποτικῶν τρέφεσθαι, καὶ
ἕτερον προσκατασκευάζεσθαι, κλοπήν, ἵνα οἷα
φῶρες πρὸ τῶν<ref target="7-173-1"/> ἀνυπαιτίως ζώντων ἀπολαύσωσι
τῶν καθιερωθέντων, ὅπερ ἐστὶν ἀτοπώτατον·</p></div>

<div type="textpart" subtype="section" n="128"><p>τρίτον
κἀκεῖνο χρὴ λογίζεσθαι, ὅτι τὰ τῶν ἀπαρχῶν οὐ
παρόσον ἐπινέμεται τοῖς οἰκέταις ὀλιγωρηθήσεται,
διὰ τὸν δεσποτικὸν φόβον· ἱκανὸς γὰρ οὗτος ἐπιστομίζειν
τήν τινων εὐχέρειαν ῥᾳθυμεῖν οὐκ ἐφιείς.
</p></div>

<div type="textpart" subtype="section" n="129"><p><milestone unit="altchapter" n="26"/> Ταῦθ᾿ ὑπειπὼν φιλανθρωπίας μεστὸν
νόμον ἑξῆς ἀναγράφει. ἐὰν θυγάτηρ, φησίν, ἱερέως
γημαμένη μὴ ἱερεῖ χηρεύσῃ, τελευτήσαντος ἀνδρὸς
ἢ καὶ ἔτι ζῶντος, ἄπαις καταλειφθεῖσα, πάλιν ἐπὶ
τὸν πατρῷον οἶκον ἐπανερχέσθω μεταληψομένη τῶν
ἀπαρχῶν, ὧν καὶ ἡνίκα παρθένος ἦν ἐκοινώνει·
τρόπον γάρ τινα καὶ νῦν ἐστι δυνάμει παρθένος ἡ
καὶ ἀνδρὸς καὶ παίδων ἔρημος, οὐδεμίαν ἑτέραν
ἔχουσα καταφυγὴν ὅτι μὴ τὸν πατέρα.</p></div>

<div type="textpart" subtype="section" n="130"><p>υἱῶν δὲ
ὄντων ἢ θυγατέρων, ἀνάγκη τὴν μητέρα τοῖς τέκνοις
συντετάχθαι· υἱοὶ γὰρ<ref target="7-173-2"/> καὶ θυγατέρες τῆς τοῦ
γεννήσαντος οἰκίας ὄντες εἰς ταύτην συνεφέλκονται
καὶ τὴν μητέρα.<ref target="7-173-3"/>
</p></div>

<div type="textpart" subtype="section" n="131"><p><milestone unit="altchapter" n="27"/> Τοῖς ἱερεῦσιν οὐκ ἀπένειμε χώρας ἀποτομὴν





<pb n="7.175"/>

ὁ νόμος, ἵν᾿ ὡς ἕτεροι τὰς ἀπὸ τῆς γῆς
καρπούμενοι προσόδους τῶν ἀναγκαίων εὐπορῶσιν,
ἀλλ᾿ ὑπερβολῇ χρησάμενος τιμῆς τὸν θεὸν ἔφη
κλῆρον αὐτῶν εἶναι, κατ᾿ ἀναφορὰν τὴν ἐπὶ τὰ
καθιερούμενα, δυεῖν ἕνεκα, τῆς τε ἀνωτάτω τιμῆς,
ἐπεὶ κοινωνοὶ τῶν κατ᾿ εὐχαριστίαν ἀπονεμομένων
γίνονται θεῷ, καὶ τοῦ περὶ μόνα πραγματεύεσθαι
δεῖν τὰ περὶ τὰς ἁγιστείας ὥσπερ τινὰς κλήρων
ἐπιμελητάς. ἃ δὲ  <milestone unit="altpage" n="233"/> προτίθησιν ἆθλα καὶ ἀριστεῖα
ταῦτ᾿ ἐστί.</p></div>

<div type="textpart" subtype="section" n="132"><p>πρῶτον μὲν ἄπονον καὶ ἀταλαίπωρον
τροφὴν ἑτοίμην· κελεύει γὰρ τοὺς σιτοπονοῦντας
ἀπὸ παντὸς στέατός τε καὶ φυράματος ἄρτον
ἀφαιρεῖν ἀπαρχὴν εἰς ἱερέων χρῆσιν, προνοούμενος
ἅμα καὶ τῆς εἰς εὐσέβειαν ἀγούσης ὁδοῦ νομίμῳ
διδασκαλίᾳ τῶν ἀφαιρούντων.</p></div>

<div type="textpart" subtype="section" n="133"><p>ἐθιζόμενοι γὰρ ἀεὶ
καὶ τῆς ἀναγκαίας τροφῆς ἀπάρχεσθαι τὴν θεοῦ
μνήμην ἄληστον ἕξουσιν, οὗ μεῖζον ἀγαθὸν οὐκ
ἔστιν εὑρεῖν. πολυανθρωποτάτου δ᾿ ἔθνους ἀναγκαῖον
εἶναι καὶ τὰς ἀπαρχὰς ἀφθόνους, ὡς καὶ τὸν
ἀπορώτατον τῶν ἱερέων ἕνεκα περιουσίας τροφῶν


<pb n="7.177"/>
εὐπορώτατον δοκεῖν εἶναι.</p></div>

<div type="textpart" subtype="section" n="134"><p>δεύτερον δὲ
προστάττει καὶ ἀπὸ τῆς ἄλλης ἁπάσης κτήσεως
ἀπάρχεσθαι, καθ᾿ ἑκάστην μὲν ληνὸν οἶνον, καθ᾿
ἑκάστην δ᾿ ἅλωνα σῖτόν τε καὶ κριθήν, ὁμοίως δ᾿
ἐξ ἐλαιῶν ἔλαιον καὶ ἀπὸ τῶν ἄλλων ἀκροδρύων
ἡμέρους καρπούς, ἵνα μὴ τἀναγκαῖα μόνον ἔχοντες
αὐχμηρότερον ἀποζῶσιν, ἀλλὰ καὶ τῶν πρὸς ἁβροδίαιτον
βίον εὐποροῦντες ἱλαρώτερον ἐξ ἀφθόνων
τρυφῶσι μετὰ κόσμου τοῦ προσήκοντος.
</p></div>

<div type="textpart" subtype="section" n="135"><p>τρίτον ἐστὶ γέρας τὰ πρωτότοκα ἀρρενικὰ πάντα
τῶν χερσαίων ὅσα πρὸς ὑπηρεσίαν καὶ χρῆσιν
ἀνθρώπων· ταῦτα γὰρ κελεύει διαδίδοσθαι τοῖς
ἱερεῦσι, βοῶν μὲν καὶ προβάτων καὶ αἰγῶν αὐτὰ τὰ
ἔκγονα, μόσχους καὶ κριοὺς καὶ χιμάρους, ἐπειδὴ
καθαρὰ καὶ πρὸς ἐδωδὴν καὶ πρὸς θυσίας ἐστί τε
καὶ νενόμισται, λύτρα δὲ τῶν ἄλλων κατατιθέναι,
ἵππων καὶ ὄνων καὶ καμήλων καὶ τῶν παραπλησίων,
μὴ μειοῦντας τὴν ἀξίαν.</p></div>

<div type="textpart" subtype="section" n="136"><p>ἔστι δὲ καὶ
ταῦτα παμπληθῆ· κτηνοτροφοῦσι γὰρ καὶ ζῳοτροφοῦσιν
ἐν τοῖς μάλιστα οἱ ἀπὸ τοῦ ἔθνους αἰπόλια
καὶ βουκόλια καὶ ποίμνας καὶ μυρίας ἄλλας ἀγέλας
παντοδαπῶν ζῴων ἐκνέμοντες.</p></div>

<div type="textpart" subtype="section" n="137"><p>ἤδη μέντοι
καὶ προσυπερβάλλων ὁ νόμος οὐ μόνον ἀπὸ τῆς
κτήσεως καθ᾿ ἑκάστην ἰδέαν ἀπάρχεσθαι προστάττει,
ἀλλὰ καὶ ἀπὸ τῶν οἰκείων ψυχῶν τε καὶ
σωμάτων· μέρη γὰρ διαιρετὰ γονέων παῖδές εἰσιν,
εἰ δὲ δεῖ τἀληθὲς εἰπεῖν, ἀδιαίρετα, συγγενικῷ
αἵματι καὶ λόγοις προγόνων, ἀοράτοις εἴδεσιν, εἰς


<pb n="7.179"/>

ἐκγόνους διήκουσι φίλτροις τε ἑνωτικῆς εὐνοίας καὶ
φύσεως δεσμοῖς ἀλύτοις ἡρμοσμένοι.</p></div>

<div type="textpart" subtype="section" n="138"><p>ἀλλ᾿ ὅμως
καὶ τούτων τοὺς πρωτοτόκους ἄρρενας τρόπον
ἀπαρχῆς καθιεροῖ, χαριστήρια εὐτεκνίας καὶ εὐγονίας
οὔσης τε καὶ ἐλπιζομένης, καὶ ἅμα βουλόμενος
οὐ μόνον ἀμέμπτους ἀλλὰ καὶ σφόδρα
ἐπαινετοὺς εἶναι τοὺς γάμους. ἐξ ὧν ὁ πρῶτος
βλαστήσας καρπὸς καθιεροῦται· ὅπερ χρὴ λογιζομένους
καὶ ἄνδρας καὶ γυναῖκας σωφροσύνης καὶ
οἰκουρίας καὶ ὁμονοίας περιέχεσθαι καὶ συμπνέοντας
ἀλλήλοις ἔν τε λόγῳ καὶ ἔργῳ τὴν λεγομένην
κοινωνίαν ἀληθείᾳ παγίως<ref target="7-179-1"/> βεβαιοῦσθαι.</p></div>

<div type="textpart" subtype="section" n="139"><p>τῆς δὲ
τῶν πρωτοτόκων  <milestone unit="altpage" n="234"/> υἱῶν καθιερώσεως,<ref target="7-179-2"/> ὑπὲρ τοῦ
μήτε γονεῖς τέκνων μήτε τέκνα γονέων διαζεύγνυσθαι,
τιμᾶται τὴν ἀπαρχὴν ἀργυρίῳ ῥητῷ, προστάξας
ἴσον εἰσφέρειν καὶ πένητα καὶ πλούσιον, οὐ
πρὸς ἀξίωμα τῶν εἰσφερόντων οὐδὲ πρὸς εὐεξίαν
καὶ κάλλος τῶν γεννηθέντων ἀπιδών, ἀλλ᾿ ὅσον
δυνατὸν εἰσενεγκεῖν καὶ τῷ λίαν ἀπόρῳ σταθμησάμενος.
</p></div>

<div type="textpart" subtype="section" n="140"><p>ἐπειδὴ γὰρ ἡ παίδων γένεσις ἐν ἴσῳ καὶ
τοῖς λαμπροτάτοις καὶ τοῖς ἀφανεστάτοις εἴωθε
συμβαίνειν, ἴσην ἐδικαίωσε καὶ τὴν εἰσφορὰν
νομοθετῆσαι στοχασάμενος, ὡς ἔφην, μάλιστα τοῦ


<pb n="7.181"/>
πᾶσι δυνατοῦ.</p></div>

<div type="textpart" subtype="section" n="141"><p>
<milestone unit="para"/><milestone unit="altchapter" n="28"/> μετὰ δὲ ταῦτα
καὶ ἄλλον πόρον οὐ βραχὺν ἐπινέμει τοῖς ἱερεῦσιν,
ἕκαστον τῶν προσόδων ἀπάρχεσθαι κελεύσας, ἀπό
τε σίτου καὶ οἴνου καὶ ἐλαίου καὶ ἔτι θρεμμάτων
ἐπιγονῆς κατά τε ποίμνας καὶ βουκόλια καὶ αἰπόλια
καὶ τὰς ἄλλας ἀγέλας. ὅση δὲ καὶ τούτων ἐστὶν
ἀφθονία, τεκμήραιτ᾿ ἄν τις ἐκ τῆς περὶ τὸ ἔθνος
πολυανθρωπίας.</p></div>

<div type="textpart" subtype="section" n="142"><p>ἐξ ὧν ἁπάντων δῆλόν ἐστιν, ὅτι
βασιλέων σεμνότητα καὶ τιμὴν περιάπτει τοῖς
ἱερεῦσιν ὁ νόμος· ὡς γοῦν ἡγεμόσι φόρους ἀπὸ
παντὸς μέρους κτήσεως δίδοσθαι κελεύει, καὶ
δίδονται τὸν ἐναντίον τρόπον ἢ ὃν αἱ πόλεις τοῖς
δυνάσταις εἰσφέρουσιν·</p></div>

<div type="textpart" subtype="section" n="143"><p>αἱ μὲν γὰρ ἐξ ἀνάγκης καὶ
μόλις, ἐπιστένουσαι, τοὺς ἐκλογεῖς τῶν χρημάτων
ὡς κοινοὺς λυμεῶνας ὑποβλεπόμεναι καὶ προφάσεις
ἄλλοτε ἀλλοίας σκηπτόμεναι καὶ τῶν προθεσμιῶν
ἀλογοῦσαι τὰ ὁρισθέντα τέλη καὶ δασμοὺς κατατιθέασιν·
</p></div>

<div type="textpart" subtype="section" n="144"><p>οἱ δ᾿ ἀπὸ τοῦ ἔθνους [τὰ ἱερατικὰ] γεγηθότες,
χαίροντες, τοὺς αἰτοῦντας φθάνοντες, τὰς
προθεσμίας ἐπιτέμνοντες, λαμβάνειν ἀλλ᾿ οὐ διδόναι
νομίζοντες, μετ᾿ εὐφημίας καὶ εὐχαριστίας
καθ᾿ ἑκάστην τῶν ἐτησίων ὡρῶν ποιοῦνται τὰς
εἰσφοράς, ἄνδρες ὁμοῦ καὶ γυναῖκες, αὐτοκελεύστῳ
προθυμίᾳ καὶ ἑτοιμότητι καὶ σπουδῇ παντὸς λόγου
κρείττονι.
</p></div>

<div type="textpart" subtype="section" n="145"><p><milestone unit="altchapter" n="29"/> Καὶ ταῦτα μὲν ἀπὸ τῆς ἑκάστου κτήσεως
ἐπινέμεται· ἄλλαι δέ εἰσιν ἐξαίρετοι πρόσοδοι


<pb n="7.183"/>

πρεπωδέσταται ἱερεῦσιν αἱ ἀπὸ τῶν ἀναγομένων
θυσιῶν. παντὸς γὰρ ἱερείου προστέτακται δύο τοῖς
ἱερεῦσιν ἀπὸ δυεῖν δίδοσθαι μελῶν, βραχίονα μὲν
ἀπὸ χειρὸς δεξιᾶς, ἀπὸ δὲ τοῦ στήθους ὅσον πῖον,
τὸ μὲν ἰσχύος καὶ ἀνδρείας καὶ πάσης νομίμου
πράξεως ἔν τε τῷ διδόναι καὶ λαμβάνειν καὶ ἐνεργεῖν
σύμβολον, τὸ δὲ τῆς περὶ τὸν θυμὸν ἵλεω
πραότητος.</p></div>

<div type="textpart" subtype="section" n="146"><p>ἐνοικεῖν γὰρ αὐτὸν λόγος ἔχει τοῖς
στήθεσιν, ἐπειδὴ χωρίον οἰκειότατον ἡ φύσις ἀπένειμε
τὰ στέρνα θυμῷ πρὸς ἐνδιαίτησιν, ᾧ καθάπερ
στρατιώτῃ περιέβαλεν εἰς τὸ δυσάλωτον ἕρκος
ὀχυρώτατον, τὸν ἐπικαλούμενον θώρακα, ὃν ἐκ
πολλῶν καὶ συνεχῶν καὶ κραταιοτάτων ὀστέων
ἀπειργάσατο  <milestone unit="altpage" n="235"/> σφίγξας αὐτὸν εὖ μάλα νεύροις
ἀρραγέσιν.</p></div>

<div type="textpart" subtype="section" n="147"><p>ἀπὸ δὲ τῶν ἔξω τοῦ βωμοῦ θυομένων
ἕνεκα κρεωφαγίας τρία προστέτακται τῷ ἱερεῖ
δίδοσθαι, βραχίονα καὶ σιαγόνας καὶ τὸ ἔνυστρον
καλούμενον, τὸν μὲν βραχίονα διὰ τὴν ὀλίγῳ πρότερον
εἰρημένην αἰτίαν, τὰς δὲ σιαγόνας τοῦ τε
κυριωτάτου τῶν μελῶν, κεφαλῆς, καὶ λόγου τοῦ
κατὰ προφορὰν ἀπαρχήν, οὗ τὸ νᾶμα ῥεῖν ἔξω δίχα
τῆς τούτων κινήσεως οὐκ ἂν δύναιτο· σειομένων γὰρ
—ἀφ᾿ οὗ καὶ προσωνομάσθησαν ἐτύμως—ὅταν
πληχθῶσιν ὑπὸ γλώττης, ἅπασα ἡ τῆς φωνῆς
ὀργανοποιΐα συνηχεῖ.</p></div>

<div type="textpart" subtype="section" n="148"><p>τὸ δὲ ἔνυστρον ἔκφυσις
κοιλίας ἐστί· κοιλίαν δὲ φάτνην ἀλόγου θρέμματος,



<pb n="7.185"/>

ἐπιθυμίας, εἶναι συμβέβηκεν, ἥτις ὑπ᾿ οἰνοφλυγίας
καὶ ὀψοφαγίας ἀρδομένη τροφαῖς ἐπαλλήλοις σιτίων
ὁμοῦ καὶ ποτῶν ἀεὶ κατακλύζεται καὶ συὸς τρόπον
ἐν βορβόρῳ διαιτωμένη χαίρει· παρὸ καὶ τόπος
ἀπενεμήθη σφόδρα οἰκειότατος ὁ τῶν περιττωμάτων
ἀκολάστῳ καὶ ἀπρεπεστάτῳ θρέμματι.
</p></div>

<div type="textpart" subtype="section" n="149"><p>ἀντίπαλον δὲ ἐπιθυμίας ἐγκράτεια, ἣν ἀσκητέον καὶ
διαπονητέον καὶ σπουδαστέον μηχανῇ πάσῃ περιποιεῖσθαι
ὡς μέγιστον ἀγαθὸν καὶ τελειότατον ἰδίᾳ
τε καὶ κοινῇ συμφέρον.</p></div>

<div type="textpart" subtype="section" n="150"><p>ἐπιθυμία μὲν οὖν βέβηλος
καὶ ἀκάθαρτος καὶ ἀνίερος οὖσα πέρα τῶν ἀρετῆς
ὅρων ἐλήλαται καὶ πεφυγάδευται δεόντως· ἐγκράτεια
δέ, καθαρὰ καὶ ἀκηλίδωτος ἀρετή, πάντων
ὅσα πρὸς βρῶσιν καὶ πόσιν ἀλογοῦσα καὶ ἐπάνω
τῶν γαστρὸς ἡδονῶν αὐχοῦσα ἵστασθαι, βωμῶν
ἱερῶν ψαυέτω καὶ<ref target="7-185-1"/> τὴν πρόσφυσιν ἐπιφερομένη τῆς
κοιλίας, ὑπόμνημα τοῦ καταφρονητικῶς ἔχειν
ἀπληστίας καὶ λαιμαργίας καὶ πάντων ὅσα τὰ εἰς
τὰς ἐπιθυμίας ἀναφλέγει.</p></div>

<div type="textpart" subtype="section" n="151"><p>
<milestone unit="para"/><milestone unit="altchapter" n="30"/> ἐφ᾿ ἅπασι μέντοι
καὶ τὰς τῶν ὁλοκαυτωμάτων—ἀμύθητα δὲ ταῦτ᾿
ἐστί—δορὰς προστάττει τοὺς ὑπηρετοῦντας ταῖς
θυσίαις ἱερεῖς λαμβάνειν, οὐ βραχεῖαν ἀλλ᾿ ἐν τοῖς
μάλιστα πολυχρήματον δωρεάν. ἐξ ὧν δῆλόν ἐστιν,
ὅτι κλῆρον ἕνα μὴ παρασχὼν τῇ ἱερωμένῃ φυλῇ
κατὰ ταὐτὰ ταῖς ἄλλαις τοῦ πασῶν ἔδωκε σεμνότερον
πόρον<ref target="7-185-2"/> καὶ ἁγιώτερον, κατὰ πρόφασιν ἀπαρχῶν
τῶν ἐξ ἅπαντος θυσίας εἴδους.




<pb n="7.187"/>
152 ὑπὲρ δὲ τοῦ μηδένα τῶν διδόντων ὀνειδίζειν τοῖς
λαμβάνουσι, κελεύει τὰς ἀπαρχὰς εἰς τὸ ἱερὸν
κομίζεσθαι πρότερον, εἶτ᾿  <milestone unit="altpage" n="236"/> ἐνθένδε τοὺς ἱερεῖς
λαμβάνειν· ἥρμοττε γὰρ θεῷ μὲν τοὺς εὐεργετουμένους
ἐν ἅπασι τοῖς κατὰ τὸν βίον χαριστηρίους
ἀνάγειν ἀπαρχάς, τὸν δὲ ἅτε μηδενὸς ἐπιδεᾶ τοῖς
ἀμφὶ τὸ ἱερὸν ὑπηρέταις καὶ λειτουργοῖς χαρίζεσθαι
μετὰ σεμνότητος καὶ τιμῆς τῆς ἁπάσης· τὸ γὰρ μὴ
παρ᾿ ἀνθρώπων ἀλλὰ παρὰ τοῦ πάντων εὐεργέτου
δοκεῖν λαμβάνειν ἀδυσώπητον ἔχει δωρεάν.
</p></div>

<div type="textpart" subtype="section" n="153"><p><milestone unit="altchapter" n="31"/> Τοσούτων οὖν προκειμένων ἄθλων, ἐάν
τινες ἀπορῶσι τῶν ἱερέων κοσμίως καὶ ἀνυπαιτίως
ζῶντες, τῆς ἡμετέρας παρανομίας ἐφεστᾶσι κατήγοροι,
κἂν ἡσυχάζωσιν· εἰ γὰρ ἐπειθαρχοῦμεν τοῖς
κελευσθεῖσι καὶ τὰς ἀπαρχὰς ἐποιούμεθα ᾗ προστέτακται,
οὐκ ἂν μόνον ἐκεῖνοι τῶν ἀναγκαίων
εὐπόρουν, ἀλλὰ καὶ τῶν ἄλλων ὅσα πρὸς ἁβροδιαίτους
χορηγίας ἀνεπίμπλαντο.</p></div>

<div type="textpart" subtype="section" n="154"><p>κἂν ἄρα ποτὲ αὖθις
ἡ φυλὴ τῶν ἱερέων ἐν ἅπασι τοῖς κατὰ τὸν βίον
ἀφθόνοις ἐξετάζηται, μέγα δεῖγμα γενήσεται τοῦτο
κοινῆς ὁσιότητος καὶ τῆς τῶν νομίμων ἐπ᾿ ἀκριβὲς
εἰς ἅπαν φυλακῆς. ἀλλ᾿ ἥ τινων ὀλιγωρία—ἅπαντας
γὰρ οὐκ ἀσφαλὲς αἰτιᾶσθαι—γέγονεν αἰτία πενίας
τοῖς ἱερωμένοις, εἰ δὲ δεῖ τἀληθὲς εἰπεῖν, καὶ αὐτοῖς
ἐκείνοις.</p></div>

<div type="textpart" subtype="section" n="155"><p>τὸ γὰρ παρανομεῖν ἐπιζήμιον τοῖς παρανομοῦσι,
κἂν πρὸς ὀλίγον δελεάζῃ χρόνον· τὸ δὲ
ἕπεσθαι τοῖς τῆς φύσεως νόμοις ὠφελιμώτατον,
κἂν παραυτίκα αὐστηρὸν ᾖ καὶ μηδὲν προσηνὲς ἐμφαίνῃ.
<pb n="7.189"/>
</p></div>

<div type="textpart" subtype="section" n="156"><p><milestone unit="altchapter" n="32"/> Τοσαύτας προσόδων ἀφορμὰς χαρισάμενος
τοῖς ἱερεῦσιν οὐδὲ τῶν ἐν τῇ δευτέρᾳ τάξει
κατωλιγώρησεν· εἰσὶ δὲ νεωκόροι. τούτων οἱ μὲν
ἐπὶ θύραις ἵδρυνται παρ᾿ αὐταῖς ταῖς εἰσόδοις
πυλωροί, οἱ δ᾿ εἴσω κατὰ τὸ πρόναον ὑπὲρ τοῦ μή
τινα ὧν οὐ θέμις ἑκόντα ἢ καὶ ἄκοντα ἐπιβῆναι, οἱ
δ᾿ ἐν κύκλῳ περινοστοῦσιν ἐν μέρει διακληρωσάμενοι
νύκτα καὶ ἡμέραν, ἡμεροφύλακες καὶ νυκτοφύλακες,
ἕτεροι δὲ τὰς στοὰς καὶ τὰ ἐν ὑπαίθρῳ
κοροῦντες τὸν φορυτὸν ἐκκομίζουσιν ἐπιμελούμενοι
καθαριότητος· οἷς ἅπασι μισθὸς ὡρίσθησαν αἱ
δεκάται, κλῆρος γὰρ νεωκόρων οὗτος.</p></div>

<div type="textpart" subtype="section" n="157"><p>οὐ πρότερον
γοῦν εἴασεν ὁ νόμος αὐταῖς χρῆσθαι τοὺς λαβόντας
ἢ πάλιν ἄλλας δεκάτας ὡς ἀπὸ κτημάτων ἰδίων
ἀπάρξασθαι καὶ δοῦναι τοῖς τῆς ἀμείνονος τάξεως
ἱερεῦσι· τηνικαῦτα γὰρ ἐφῆκεν ἀπολαύειν, πρότερον
δ᾿ οὐκ ἐᾷ.</p></div>

<div type="textpart" subtype="section" n="158"><p>ἀπένειμε δὲ καὶ πόλεις αὐτοῖς
ὀκτὼ πρὸς ταῖς τεσσαράκοντα καὶ καθ᾿ ἑκάστην
προάστεια εἰς δισχιλίους πήχεις ἐν κύκλῳ πρὸς
νομὰς θρεμμάτων καὶ τὰς ἄλλας ὧν δεῖ πόλεσιν
ἀναγκαίας ὑπηρεσίας. ἐκ δὲ τούτων ἀπεκληρώθησαν
ἕξ, αἱ μὲν ἐκτὸς αἱ δὲ ἐντὸς Ἰορδάνου τοῦ
ποταμοῦ, τρεῖς ἑκατέρωθεν, εἰς καταφυγὴν τοῖς
ἀκούσιον φόνον δράσασιν.</p></div>

<div type="textpart" subtype="section" n="159"><p>ἐπειδὴ γὰρ |<milestone unit="altpage" n="237"/> τὸν ὁπωσοῦν
γενόμενον ἀνθρώπῳ τελευτῆς παραίτιον οὐκ
ἦν εὐαγὲς εἴσω περιρραντηρίων παρέρχεσθαι χρώμενον
πρὸς ἀσφάλειαν καταφυγῇ τῷ ἱερῷ, τὰς
εἰρημένας ἀνῆκε πόλεις, ἱερὰ δεύτερα, πολλὴν




<pb n="7.191"/>

ἀσυλίαν ἐχούσας ἕνεκα τῆς περὶ τοὺς οἰκήτορας
προνομίας τε καὶ τιμῆς, οἳ τοὺς ἱκέτας διασῴζειν
ἔμελλον, εἰ βιάζοιτό τις ἐχυρωτέρα δύναμις, οὐ
παρασκευαῖς ταῖς εἰς πόλεμον οὔσαις, ἀλλ᾿ ἀξιώμασι
καὶ προνομίαις, ἅπερ ἐκ τῶν νόμων διὰ τὴν
σεμνότητα τῆς ἱερωσύνης εἶχον.</p></div>

<div type="textpart" subtype="section" n="160"><p>ὁ δὲ φυγὰς ἐντὸς
ὅρων τῆς πόλεως, εἰς ἣν πεφυγάδευται, κατακεκλείσθω
διὰ τοὺς ἐφέδρους κολαστάς, οἳ γένει
προσήκοντες τῷ τεθνεῶτι πόθῳ τοῦ συγγενοῦς, κἂν
μὴ ὑφ᾿ ἑκόντος ἀναιρεθῇ, κατὰ τοῦ κτείναντος
φονῶσι, νικῶντος τοῦ οἰκείου πάθους τὸν ἀκριβῆ
τῶν δικαίων λογισμόν. ἔξω δὲ προϊὼν ἐπ᾿ ὀλέθρῳ
ἀνενδοιάστῳ προελευσόμενος ἴστω· λήσεται γὰρ
οὐδένα τῶν ἀφ᾿ αἵματος, ὑφ᾿ ὧν αὐτίκα λίνοις καὶ
πάγαις σαγηνευθεὶς οἰχήσεται.</p></div>

<div type="textpart" subtype="section" n="161"><p>προθεσμία δ᾿ ἔστω
τῆς φυγῆς ὁ βίος τοῦ μεγάλου ἱερέως, οὗ τελευτήσαντος
ἀμνηστίας ἀξιωθεὶς κατίτω.
<milestone unit="para"/>Ταῦτα καὶ τὰ τούτοις παραπλήσια νομοθετήσας
περὶ τῶν ἱερέων ἑξῆς ἀναδιδάσκει περὶ ζῴων, ἃ
πρὸς θυσίας ἐστὶν ἐπιτήδεια.</p></div>

<div type="textpart" subtype="section" n="162"><p>
<milestone unit="para"/><milestone unit="altchapter" n="33"/> <ref target="7-191-1"/>τῶν εἰς
τὰς ἱερουργίας ζῴων τὰ μέν ἐστι χερσαῖα, τὰ
δὲ ἀεροπόρα. τὰ μὲν οὖν τῶν πτηνῶν ἔθνη
μυρία ὅσα παρελθὼν δύο μόνα ἐξ ἁπάντων εἵλετο,
περιστερὰν καὶ τρυγόνα, διότι περιστερὰ μὲν τῶν
φύσει  <milestone unit="altpage" n="238"/> τιθασῶν καὶ ἀγελαστικῶν ἡμερώτατον,



<pb n="7.193"/>

τρυγὼν δὲ τῶν φύσει μονωτικῶν τιθασώτατον.
</p></div>

<div type="textpart" subtype="section" n="163"><p>τὰς δὲ τῶν χερσαίων ἀμυθήτους ἀγέλας, ὧν οὐδ᾿
ἀριθμὸν εὑρεῖν εὔπορον, ὑπερβὰς τρεῖς ἀριστίνδην
ἐπέκρινε, βοῶν καὶ προβάτων καὶ αἰγῶν· ἡμερώταται
γὰρ αὗται καὶ χειροηθέσταται· βουκόλια
γοῦν μεγάλα καὶ ποίμνια καὶ αἰπόλια πρὸς ἑνὸς
ἄγεται τοῦ τυχόντος, οὐκ ἀνδρὸς μόνον ἀλλὰ καὶ
κομιδῇ νηπίου παιδός, εἴς τε νομὴν ἐξιόντα καὶ
ὁπότε δέοι πάλιν εἰς σηκοὺς ὑποστρέφοντα ἐν
κόσμῳ.</p></div>

<div type="textpart" subtype="section" n="164"><p>τῆς δ᾿ ἡμερότητος πολλὰ μὲν καὶ ἄλλα
σημεῖα, σαφέστατα δὲ ταυτί· τό τε πάντα εἶναι
χλοηφάγα καὶ μηδὲν αὐτῶν σαρκοβόρον καὶ τὸ
μήτε γαμψοὺς ἔχειν ὄνυχας μήτε τὴν ἔκφυσιν τῶν
ὀδόντων παντελῆ· τὸ γὰρ ἀνωτέρω φάτνιον οὐκ
ὀδοντοφυεῖ, ἀλλ᾿ ὅσοι τομίαι τῶν ὀδόντων κατ᾿
αὐτὸ ἐπιλελοίπασι.</p></div>

<div type="textpart" subtype="section" n="165"><p>πρὸς δὲ τούτοις καὶ βιωφελέστατα
τῶν ζῴων ἐστί· κριοὶ μὲν εἰς ἐσθῆτας, τὴν
ἀναγκαιοτάτην σκέπην σωμάτων, βόες δὲ εἰς τὸ
ἀρόσαι γῆν καὶ προετοιμάσασθαι πρὸς σπόρον καὶ
τὸν γενόμενον ἀλοῆσαι καρπὸν εἰς μετουσίαν καὶ
ἀπόλαυσιν τροφῆς, αἰγῶν δὲ αἱ τρίχες καὶ δοραὶ
συνυφαινόμεναί τε καὶ συρραπτόμεναι φορηταὶ γεγόνασιν
ὁδοιπόροις οἰκίαι καὶ μάλιστα τοῖς ἐν
στρατείαις, οὓς ἔξω πόλεως ἐν ὑπαίθρῳ τὰ πολλὰ
διατρίβειν ἀναγκάζουσιν αἱ χρεῖαι.</p></div>

<div type="textpart" subtype="section" n="166"><p>
<milestone unit="para"/><milestone unit="altchapter" n="34"/> πάντα
δ᾿ ὁλόκληρα, περὶ μηδὲν μέρος κηραίνοντα τοῦ
σώματος, ὅλα δι᾿ ὅλων ἀσινῆ, μώμων ἀμέτοχα·
τοσαύτη γοῦν ἐστι πρόνοια, οὐ μόνον τοῖς ἀνάγουσι




<pb n="7.195"/>

τὰς θυσίας ἀλλὰ καὶ τοῖς ἱερωμένοις, ὥστε οἱ
δοκιμώτατοι τῶν ἱερέων ἀριστίνδην ἐπικριθέντες εἰς
τὴν τῶν μώμων ἐπίσκεψιν ἀπὸ κεφαλῆς ἄχρι ποδῶν
ἄκρων ἐρευνῶσιν ὅσα τε ἐμφανῆ καὶ ὅσα ὑπὸ γαστρὶ
καὶ μηροῖς ἀποκέκρυπται, μή που τις βραχεῖα λώβη
διαλέληθε.</p></div>

<div type="textpart" subtype="section" n="167"><p>τὸ δ᾿ ἀκριβὲς καὶ περιττὸν τῆς ἐξετάσεως
οὐχ ἕνεκα τῶν καταθυομένων ἀλλὰ τοῦ περὶ
τοὺς καταθύοντας ἀνυπαιτίου γίνεται· βούλεται γὰρ
αὐτοὺς ἀναδιδάξαι διὰ συμβόλων, ὁπότε προσέρχοιντο
βωμοῖς ἢ εὐξόμενοι ἢ εὐχαριστήσοντες,
μηδὲν ἀρρώστημα ἢ νόσημα ἢ πάθος ἐπιφέρεσθαι
τῇ ψυχῇ, πειρᾶσθαι δ᾿ ὅλην δι᾿ ὅλων ἀκηλίδωτον
ἁγιάζειν, ὡς ἰδόντα μὴ ἀποστραφῆναι θεόν.
</p></div>

<div type="textpart" subtype="section" n="168"><p><milestone unit="altchapter" n="35"/> Ἐπεὶ δὲ τῶν θυσιῶν αἱ μέν εἰσιν ὑπὲρ
ἅπαντος τοῦ ἔθνους, εἰ δὲ δεῖ τἀληθὲς εἰπεῖν, ὑπὲρ
ἅπαντος ἀνθρώπων γένους, αἱ δ᾿ ὑπὲρ ἑκάστου  <milestone unit="altpage" n="239"/> τῶν
ἱερουργεῖν ἀξιούντων, λεκτέον πρότερον περὶ τῶν
κοινῶν. θαυμαστὴ τούτων ἡ τάξις ἐστίν· αἱ μὲν
γὰρ ἀνάγονται καθ᾿ ἑκάστην ἡμέραν, αἱ δὲ ταῖς
ἑβδόμαις, οἱ δὲ νουμηνίαις καὶ ἱερομηνίαις, αἱ δὲ
νηστείαις, αἱ δὲ τρισὶ καιροῖς ἑορτῶν.</p></div>

<div type="textpart" subtype="section" n="169"><p>καθ᾿
ἑκάστην μὲν οὖν ἡμέραν δύο ἀμνοὺς ἀνάγειν διείρηται,
τὸν μὲν ἅμα τῇ ἕῳ, τὸν δὲ δείλης ἑσπέρας,
ὑπὲρ εὐχαριστίας ἑκάτερον, τὸν μὲν ὑπὲρ τῶν μεθ᾿
ἡμέραν, τὸν δ᾿ ὑπὲρ τῶν νύκτωρ εὐεργεσιῶν, ἃς
ἀπαύστως καὶ ἀδιαστάτως ὁ θεὸς τῷ γένει τῶν
ἀνθρώπων χορηγεῖ.</p></div>

<div type="textpart" subtype="section" n="170"><p>ταῖς δ᾿ ἑβδόμαις διπλασιάζει


<pb n="7.197"/>

τὸν τῶν ἱερείων ἀριθμόν, ἴσα προστιθεὶς ἴσοις,
ἰσότιμον ἡγούμενος αἰῶνι τὴν ἑβδόμην, ἣν καὶ
γενέθλιον τοῦ κόσμου παντὸς ἀνέγραψεν· οὗ χάριν
τὴν τῆς ἑβδόμης θυσίαν ἐξομοιῶσαι τῇ “ἐνδελεχείᾳ”
τῶν ἡμερησίων ἀμνῶν διενοήθη.</p></div>

<div type="textpart" subtype="section" n="171"><p>δὶς δὲ
καθ᾿ ἑκάστην ἡμέραν ἐπιθυμιᾶται τὰ πάντων εὐωδέστατα
θυμιαμάτων εἴσω τοῦ καταπετάσματος,
ἀνίσχοντος ἡλίου καὶ δυομένου, πρό τε τῆς ἑωθινῆς
θυσίας καὶ μετὰ τὴν ἑσπερινήν, ὡς εἶναι τὰ μὲν
ἔναιμα εὐχαριστίαν ὑπὲρ ἡμῶν τῶν ἐναίμων, τὰ δὲ
θυμιάματα ὑπὲρ τοῦ ἡγεμονικοῦ, τοῦ ἐν ἡμῖν
λογικοῦ πνεύματος, ὅπερ ἐμορφώθη πρὸς ἀρχέτυπον
ἰδέαν εἰκόνος θείας.</p></div>

<div type="textpart" subtype="section" n="172"><p>ἄρτοι δὲ προτίθενται
ταῖς ἑβδόμαις ἐπὶ τῆς ἱερᾶς τραπέζης ἰσαριθμοι
τοῖς μησὶ τοῦ ἐνιαυτοῦ, δυσὶ θέμασιν ἀνὰ
ἕξ, [δώδεκα,] κατὰ τὸν λόγον τῶν ἰσημεριῶν ἑκάτερα—δύο
γάρ εἰσιν ἀνὰ πᾶν ἔτος, ἐαρινή τε καὶ
μετοπωρινή, αἳ μησὶν ἓξ καταριθμοῦνται·—δι᾿ ἣν
αἰτίαν * * * &lt;ἐαρινῇ μὲν&gt;<ref target="7-197-1"/> τὰ σπαρτὰ πάντα τελειογονεῖται,
καθ᾿ ὃν χρόνον τὰ δένδρα γεννᾶν ἄρχεται,
μετοπωρινῇ δὲ καὶ ὁ τῶν δένδρων καρπὸς τελεσφορεῖται,
ἐν ᾧ καιρῷ πάλιν ἀρχὴ σπορᾶς. οὕτως
δολιχεύουσα ἡ φύσις τὸν αἰῶνα ἄλλας ἐπ᾿ ἄλλαις
ἀμείβει δωρεὰς ἀνθρώπων γένει, ὧν εἰσι σύμβολα
αἱ διτταὶ τῶν προκειμένων ἄρτων ἑξάδες.</p></div>

<div type="textpart" subtype="section" n="173"><p>αἰνίττονται
δὲ καὶ τὴν ὠφελιμωτάτην τῶν ἀρετῶν





<pb n="7.199"/>

ἐγκράτειαν, ἣ δορυφορεῖται πρὸς εὐτελείας καὶ
εὐκολίας καὶ ὀλιγοδεΐας, διὰ τὸν ἐξ ἀκολασίας καὶ
πλεονεξίας βλαβερώτατον ἐπιτειχισμόν· ἄρτος γὰρ
ἐραστῇ σοφίας διαρκὴς τροφή, παρέχουσα καὶ τὰ
σώματα ἄνοσα καὶ τὸν λογισμὸν ὑγιῆ καὶ ἐν τοῖς
μάλιστα νηφάλιον·</p></div>

<div type="textpart" subtype="section" n="174"><p>ὄψα δὲ καὶ μελίπηκτα καὶ
ἡδύσματα καὶ ὅσα σιτοπόνων καὶ ὀψαρτυτῶν περιεργίαι
τεχνιτεύουσι καταγοητεύουσαι τὴν ἄμουσον
καὶ ἀφιλόσοφον καὶ ἀνδραποδωδεστάτην τῶν αἰσθήσεων
γεῦσιν, ὑπηρετοῦσαν καλῷ μὲν οὐδενὶ
θεάματι ἢ ἀκούσματι, γαστρὸς δὲ τῆς ταλαίνης
ἐπιθυμίαις, νόσους σώματι καὶ ψυχῇ κατασκευάζει
πολλάκις ἀνιάτους.</p></div>

<div type="textpart" subtype="section" n="175"><p>συνεπιτίθεται δὲ τοῖς ἄρτοις
λιβανωτὸς καὶ  <milestone unit="altpage" n="240"/> ἅλες, ὁ μὲν σύμβολον τοῦ μηδὲν
ἥδυσμα εὐωδέστερον ὀλιγοδεΐας εἶναι καὶ ἐγκρατείας
παρὰ σοφίᾳ δικαζούσῃ, οἱ δ᾿ ἅλες διαμονῆς τε
τῶν συμπάντων—οἷς γὰρ ἂν παραπασθῶσι διατηροῦσι—καὶ
ἱκανοῦ προσοψήματος.</p></div>

<div type="textpart" subtype="section" n="176"><p>οἶδ᾿ ὅτι γέλωτα
καὶ χλεύην ταῦτα θήσονται οἱ περὶ τὰ συμπόσια καὶ
τὰς εὐωχίας πραγματευόμενοι καὶ πολυτελεῖς
τραπέζας μεταδιώκοντες, οἱ ὀρνέων καὶ ἰχθύων καὶ
κρεῶν καὶ τῆς ὁμοιοτρόπου φλυαρίας ἄθλιοι δοῦλοι,
μηδ᾿ ὄναρ ἀληθοῦς ἐλευθερίας γεύσασθαι δυνάμενοι.
ὧν ὀλίγα φροντιστέον τοῖς κατὰ θεὸν καὶ πρὸς τὴν
τοῦ ὄντως ὄντος ἀρέσκειαν ζῆν ἐγνωκόσιν, οἳ τῶν
σαρκὸς ἀλογεῖν ἡδονῶν πεπαιδευμένοι τὰς διανοίας
χαρὰς καὶ εὐπαθείας θεωρίᾳ τῶν τῆς φύσεως ἐνασκούμενοι
μεταδιώκουσι.
<pb n="7.201"/>
</p></div>

<div type="textpart" subtype="section" n="177"><p>Ταῦτα περὶ τῆς ἑβδόμης διαταξάμενος ταῖς
νουμηνίαις φησὶ δεῖν θύειν ὁλόκαυτα δέκα τὰ
σύμπαντα· μόσχους δύο, κριὸν ἕνα, ἀμνοὺς ἑπτά.
ἐπειδὴ γὰρ ὁ μὴν τέλειος, ἐν ᾧ σελήνη τὸν ἑαυτῆς
κύκλον περατοῦται,<ref target="7-201-1"/> τέλειον ἀριθμὸν ζῴων ἠξίωσεν
ἱερουργεῖσθαι.</p></div>

<div type="textpart" subtype="section" n="178"><p>ἡ δεκὰς δὲ παντελὴς ἀριθμός, ὃν εὖ
μάλα διένειμεν εἰς τὰ λεχθέντα, τοὺς μὲν δύο
μόσχους, ἐπειδὴ δύο κινήσεις εἰσὶ σελήνης ἀεὶ
διαυλοδρομούσης, ἡ μὲν κατ᾿ αὔξησιν ἄχρι πλησιφαοῦς,
ἡ δὲ κατὰ μείωσιν ἄχρι συνόδου, τὸν δ᾿ ἕνα
κριόν, ἐπειδὴ λόγος εἷς ἐστι, καθ᾿ ὃν αὔξεταί τε καὶ
μειοῦται τοῖς ἴσοις διαστήμασι καὶ φωτιζομένη καὶ
ἐπιλείπουσα, τοὺς δὲ ἑπτὰ ἀμνούς, ὅτι καθ᾿ ἑβδομάδας
ἐπιδέχεται τοὺς τελείους σχηματισμούς,
πρώτῃ μὲν ἑβδομάδι τῇ ἀπὸ συνόδου τὸν διχότομον,
δευτέρᾳ δὲ τὸν πλησιφαῆ, καὶ ὅταν ἀνακάμπτῃ
πάλιν, εἰς διχότομον τὸ πρῶτον, ἔπειτ᾿ εἰς σύνοδον
ἀπολήγει.</p></div>

<div type="textpart" subtype="section" n="179"><p>μετὰ δὲ τῶν ἱερείων σεμίδαλιν ἀναδεδευμένην
ἐλαίῳ προσφέρειν καὶ οἶνον εἰς σπονδὰς
μέτροις &lt;ὡρισμέν&gt;οις<ref target="7-201-2"/> διετάξατο, διότι καὶ ταῦτα
σελήνης περιόδοις κατὰ τὰς ἐτησίους ὥρας τελεσφορεῖται
διαφερόντως τοὺς καρποὺς πεπαινούσης,
σῖτος δὲ καὶ οἶνος καὶ ἔλαιον, βιωφελέσταται
οὐσίαι καὶ πρὸς χρῆσιν ἀνθρώποις ἀναγκαιόταται,
πάσαις εἰκότως θυσίαις συγκαθιεροῦνται.
<pb n="7.203"/>
</p></div>

<div type="textpart" subtype="section" n="180"><p>Τῇ δ᾿ ἱερομηνίᾳ διττὰ θύματα προσάγεται προσηκόντως,
ἐπεὶ καὶ διττὸς ὁ περὶ αὐτῆς λόγος, ὁ
μὲν ὡς νουμηνίας, ὁ δὲ ὡς ἱερομηνίας. ᾗ μὲν οὖν
νουμηνία, τὰ ἴσα ταῖς ἄλλαις ἱερουργεῖσθαι διείρηται,
ᾗ δὲ καὶ ἱερομηνία, διπλασιάζεται τὰ δῶρα,
δίχα τῶν μόσχων· εἷς γὰρ ἀντὶ δυεῖν προσάγεται,
τοῦ βραβευτοῦ δικαιώσαντος ἀδιαιρέτῳ φύσει
μονάδος πρὸ διαιρετῆς δυάδος χρήσασθαι ἐν ἀρχῇ
τοῦ ἐνιαυτοῦ.
</p></div>

<div type="textpart" subtype="section" n="181"><p>Ἐν δὲ τῷ πρώτῳ καιρῷ—πρῶτον δὲ καιρὸν τὴν
ἐαρινὴν ὥραν καὶ ἰσημερίαν καλεῖ—προστάξας ἑπτὰ
ἡμέρας ἑορτὴν ἄγειν τὴν ἐπικαλουμένην τῶν ἀζύμων
ἰσοτίμους ἀπέφηνε πάσας ἐν ταῖς ἱερουργίαις·
δέκα γὰρ ὅσα καὶ ταῖς νουμηνίαις θύειν καθ᾿
ἑκάστην κελεύει, τὰ σύμπαντα ὁλόκαυτα, δίχα τῶν
περὶ πλημμελείας, ἀριθμὸν ἑβδομήκοντα.</p></div>

<div type="textpart" subtype="section" n="182"><p>τὸν γὰρ
αὐτὸν ἔχειν ᾠήθη λόγον πρὸς μῆνα νουμηνίαν ὃν
πρὸς ἰσημερίαν ἑβδόμῳ μηνὶ γινομένην τὰς ἑπτὰ
τῆς ἑορτῆς ἡμέρας, ἵν᾿ ἀποφήνῃ καὶ τὴν ἀρχὴν
ἑκάστου μηνὸς ἱερὰν καὶ ἀθρόων τῶν ἑπτὰ τὰς
ἰσαρίθμους ταῖς νουμηνίαις ἡμέρας.
</p></div>

<div type="textpart" subtype="section" n="183"><p>Μεσοῦντος δὲ ἔαρος ἄμητος ἐνίσταται, καθ᾿ ὃν
καιρὸν χαριστήρια μὲν ἀνάγεται τῷ θεῷ τῆς πεδιάδος






<pb n="7.205"/>

ἐπὶ τῷ πλήρη τὸν καρπὸν ἐνηνοχέναι καὶ τὰ
θέρη συγκομίζεσθαι, δημοτελεστάτη δ᾿ ἄγεται ἑορτὴ
προσαγορευομένη πρωτογεννημάτων ἐτύμως ἀπὸ
τοῦ συμβεβηκότος, ἐπειδὴ τῶν γεννημάτων τὰ
πρῶτα, αἱ ἀπαρχαί, τότε καθιεροῦνται.</p></div>

<div type="textpart" subtype="section" n="184"><p>προστέτακται
δ᾿ ἀνάγειν θυσίας μόσχους δύο, κριὸν ἕνα καὶ
ἑπτὰ ἀμνούς, ταῦτα μὲν δέκα ἱερεῖα ὁλόκαυτα, δύο
δ᾿ ἀμνοὺς εἰς βρῶσιν ἱερέων, οὓς ἐπικαλεῖ σωτηρίου
διὰ τὸ τὰς τροφὰς ἀνθρώποις ἐκ πολλῶν καὶ παντοδαπῶν
διασεσῶσθαι· φθοραὶ γὰρ εἰώθασι καταλαμβάνειν,
αἱ μὲν ἐπομβρίαις, αἱ δ᾿ αὐχμοῖς, αἱ δ᾿
ἄλλαις ἀμυθήτοις νεωτεροποιΐαις, αἱ δ᾿ αὖ χειροποίητοι
κατ᾿ ἐφόδους ἐχθρῶν τὴν τῶν πέλας γῆν
δῃοῦν ἐπιχειρούντων.</p></div>

<div type="textpart" subtype="section" n="185"><p>εἰκότως οὖν τὰ σῶστρα τῷ
πάσας ἀποσκεδάσαντι τὰς ἐπιβουλὰς ἀνάγεται χαριστήρια
καὶ ἀνάγεται ἄρτοις, οὓς προσενεγκόντες τῷ
βωμῷ καὶ ἄνω πρὸς οὐρανὸν ἀνατείναντες ἐπιδιανέμουσι
τοῖς ἱερεῦσι μετὰ τῶν κρεῶν τῆς τοῦ
σωτηρίου θυσίας εἰς ἱεροπρεπεστάτην εὐωχίαν.
</p></div>

<div type="textpart" subtype="section" n="186"><p>Ὅταν δ᾿ ὁ τρίτος ἐνστῇ καιρὸς ἐν τῷ ἑβδόμῳ
μηνὶ κατ᾿ ἰσημερίαν μετοπωρινήν, ἐν ἀρχῇ μὲν
ἱερομηνία ἄγεται προσαγορευομένη σαλπίγγων,
περὶ ἧς ἐλέχθη πρότερον, δεκάτῃ δ᾿ ἡ νηστεία, περὶ
ἣν ἐσπουδάκασιν οὐ μόνον οἷς ζῆλος εὐσεβείας καὶ
ὁσιότητος, ἀλλὰ καὶ οἷς κατὰ τὸν ἄλλον βίον εὐαγὲς
οὐδὲν δρᾶται· πάντες γὰρ ἡττώμενοι τοῦ περὶ αὐτὴν



<pb n="7.207"/>

ἱεροπρεποῦς τεθήπασι καὶ οἱ χείρους τοῖς βελτίοσι
τότε γοῦν εἰς ἐγκράτειαν καὶ ἀρετὴν ἁμιλλῶνται.
</p></div>

<div type="textpart" subtype="section" n="187"><p>διττοὺς δ᾿ ἔχει λόγους τὸ ἀξίωμα τῆς ἡμέρας, τοὺς
μὲν ὡς ἑορτῆς, τοὺς δὲ ὡς καθάρσεως καὶ φυγῆς
ἁμαρτημάτων, ἐφ᾿ οἷς ἀμνηστία δέδοται χάρισι τοῦ
ἵλεω θεοῦ μετάνοιαν ἐν ἴσῳ τῷ μηδὲ<ref target="7-207-1"/> ἁμαρτάνειν
τετιμηκότος.</p></div>

<div type="textpart" subtype="section" n="188"><p>τὰς μὲν οὖν ὡς ἑορτῆς θυσίας ἰσαρίθμους
ἀπέφηνε ταῖς τῶν ἱερομηνιῶν, μόσχον καὶ
κριὸν καὶ ἑπτὰ ἄρνας, ἀνακερασάμενος μονάδα
ἑβδομάδι καὶ πρὸς ἀρχὴν τὸ τέλος ἀπευθύνας—τέλος
μὲν γὰρ ἔργων ἑβδομάς, ἀρχὴν δὲ μονὰς
κεκλήρωται,—τὰς δ᾿ ὡς καθάρσεως &lt;τρεῖς&gt;· προστάττει
γὰρ δύο χιμάρους ἀνάγειν καὶ κριόν, εἶτά
φησι δεῖν τὸν μὲν ὁλοκαυτοῦν, διακληροῦν δὲ τοὺς
χιμάρους, καὶ τὸν μὲν λαχόντα τῷ θεῷ θύειν, τὸν
δ᾿ ἕτερον εἰς ἀτριβῆ καὶ ἄβατον ἐρημίαν ἐκπέμπειν
ἐφ᾿ ἑαυτῷ κομίζοντα τὰς ὑπὲρ τῶν πλημμελησάντων
ἀράς, οἳ μεταβολαῖς ταῖς πρὸς τὸ βέλτιον
ἐκαθάρθησαν, εὐνομίᾳ καινῇ παλαιὰν ἀνομίαν
ἐκνιψάμενοι.
</p></div>

<div type="textpart" subtype="section" n="189"><p>Τῇ δὲ πεντεκαιδεκάτῃ τῆς πλησιφαοῦς σελήνης
ἄγεται ἡ ἐπικαλουμένη σκηνῶν ἑορτή, καθ᾿ ἣν
πλείους εἰσὶν αἱ χορηγίαι τῶν θυσιῶν· καταθύονται
γὰρ ἐφ᾿ ἡμέρας ἑπτὰ μόσχοι μὲν ἑβδομήκοντα,
κριοὶ δὲ τέσσαρες καὶ δέκα, ἄρνες δὲ δυοῖν δεόντων
ἑκατόν, ἅπαντα ζῷα ὁλόκαυτα. προστέτακται δὲ
καὶ τὴν ὀγδόην ἱερὰν νομίζειν, περὶ ἧς ἀκριβωτέον,

<pb n="7.209"/>

ὅταν σύμπας ὁ περὶ τῶν ἑορτῶν ἐξετάζηται λόγος,
ἐν ᾗ προσάγεται ὅσα καὶ ἐν ταῖς ἱερομηνίαις.
</p></div>

<div type="textpart" subtype="section" n="190"><p>Αἱ μὲν οὖν ὑπὲρ τοῦ ἔθνους ἢ κυριώτερον εἰπεῖν
ὑπὲρ παντὸς ἀνθρώπων γένους κοιναὶ καὶ ὁλόκαυτοι
θυσίαι κατ᾿ ἐμὴν δύναμιν εἴρηνται. ταῖς δ᾿ ὁλοκαύτοις
καθ᾿ ἑκάστην ἡμέραν ἑορτῆς παρέπεται
χίμαρος, ὃς καλεῖται μὲν περὶ ἁμαρτίας, καταθύεται
δὲ εἰς ἁμαρτημάτων ἄφεσιν, οὗ τὰ κρέα τοῖς
ἱερεῦσιν εἰς ἐδωδὴν ἀπονέμεται.</p></div>

<div type="textpart" subtype="section" n="191"><p>τίς οὖν αἰτία;<ref target="7-209-1"/>
ἢ ὅτι ἑορτὴ καιρός ἐστιν εὐφροσύνης, ἡ δ᾿ ἀψευδὴς
καὶ πρὸς ἀλήθειαν εὐφροσύνη φρόνησίς ἐστιν ἐνιδρυμένη
ψυχῇ βεβαίως, φρόνησιν δ᾿ ἀκλινῆ λαβεῖν
οὐκ ἔνεστιν ἄνευ θεραπείας ἁμαρτημάτων καὶ
παθῶν ἐκτομῆς; ἄτοπον γὰρ ἕκαστον μὲν τῶν
ὁλακαντουμένων ἀσινὲς καὶ ἀβλαβὲς ἀνευρισκόμενον
καθιεροῦσθαι, τὴν δὲ τοῦ θύοντος διάνοιαν
μὴ οὐ κεκαθάρθαι πάντα τρόπον καὶ πεφαιδρύνθαι
λουτροῖς καὶ περιρραντηρίοις χρησαμένην, ἅπερ ὁ
τῆς φύσεως ὀρθὸς λόγος δι᾿ ὑγιαινόντων καὶ ἀδιαφθόρων
ὤτων ψυχαῖς φιλοθέοις ἐπαντλεῖ.</p></div>

<div type="textpart" subtype="section" n="192"><p>πρὸς δὲ
τούτῳ κἀκεῖνο δεόντως ἂν λέγοιτο· αἱ ἑορτώδεις
ἀνέσεις αὗται καὶ ἐκεχειρίαι μυρίας ἤδη πολλάκις
ἁμαρτημάτων ὁδοὺς ἀνέτεμον· ἄκρατος γὰρ καὶ αἱ
μετ᾿ οἰνοφλυγίας ὀψοφαγίαι τὰς γαστρὸς ἀκορέστους
ἐπιθυμίας ἐγείρουσαι προσαναφλέγουσι καὶ
τὰς ὑπὸ γαστέρα, καὶ ῥέουσαι καὶ χεόμεναι πάντῃ
φορὰν ἀμυθήτων ἀπεργάζονται κακῶν τὸ τῆς




<pb n="7.211"/>

ἑορτῆς ἀδεὲς ὁρμητήριον ἔχουσαι καὶ πρὸς τὸ μηδὲν
παθεῖν καταφυγήν.</p></div>

<div type="textpart" subtype="section" n="193"><p>ἅπερ συνιδὼν οὐκ ἐφῆκε κατὰ
τὰ αὐτὰ τοῖς ἄλλοις ἑορτάζειν, ἀλλ᾿ ἐν αὐτῷ τῷ τῆς
εὐφροσύνης καιρῷ πρῶτον μὲν ἐκέλευσεν ἁγνεύειν
ἐπιστομίζοντας τὰς ἐφ᾿ ἡδονὴν ὁρμάς, εἶτα εἰς τὸ
ἱερὸν ἐπὶ μετουσίαν ὕμνων καὶ εὐχῶν καὶ θυσιῶν
ἐκάλεσεν, ἵνα κἀκ τοῦ τόπου κἀκ τῶν ὁρωμένων καὶ
λεγομένων διὰ τῶν κυριωτάτων αἰσθήσεων, ὄψεως
καὶ ἀκοῆς, ἐγκρατείας ἅμα καὶ εὐσεβείας ἐρασθωσιν,
εἶτ᾿ ἐπὶ πᾶσιν ὑπέμνησε τοῦ μὴ ἁμαρτάνειν διὰ
τῆς θυσίας τοῦ περὶ ἁμαρτίας· ὁ γὰρ ἀμνηστίαν ἐφ᾿
οἷς ἥμαρτεν αἰτούμενος οὐχ οὕτως ἐστὶ κακοδαίμων
ὥστ᾿ ἐν ᾧ χρόνῳ παλαιῶν ἀδικημάτων αἰτεῖται
λύσιν ἕτερα καινοτομεῖν.
</p></div>

<div type="textpart" subtype="section" n="194"><p><milestone unit="altchapter" n="36"/> Τοσαῦτα περὶ τούτων διαλεχθεὶς ἄρχεται
διαιρεῖν τὰ τῶν θυσιῶν γένη καὶ τέμνων εἰς
εἴδη τρία τὰ ἀνωτάτω τὸ μὲν ὁλόκαυτον καλεῖ, τὸ
δὲ σωτήριον, τὸ δὲ περὶ ἁμαρτίας· εἶθ᾿ ἕκαστον τοῖς
ἁρμόττουσιν ἐπικοσμεῖ τοῦ πρέποντος ἅμα καὶ
εὐαγοῦς οὐ μετρίως στοχασάμενος.</p></div>

<div type="textpart" subtype="section" n="195"><p>παγκάλη δὲ
καὶ προσφυεστάτη τοῖς πράγμασιν ἡ διαίρεσις
ἀκολουθίαν ἔχουσα καὶ εἱρμόν· εἰ γὰρ βούλοιτό τις
ἐξετάζειν ἀκριβῶς τὰς αἰτίας, ὧν ἕνεκα τοῖς πρώτοις
ἔδοξεν ἀνθρώποις ἐπὶ τὰς διὰ θυσιῶν εὐχαριστίας
ὁμοῦ καὶ λιτὰς ἐλθεῖν, εὑρήσει δύο τὰς
ἀνωτάτω· μίαν μὲν τὴν πρὸς θεὸν τιμήν, τὴν ἄνευ
τινὸς ἑτέρου δι᾿ αὐτὸν μόνον γινομένην ὡς ἀναγκαῖον
&lt;καὶ&gt; καλόν, ἑτέραν δὲ τὴν τῶν θυόντων
<pb n="7.213"/>

προηγουμένην ὠφέλειαν· διττή δ᾿ ἐστίν, ἡ μὲν ἐπὶ
μετουσίᾳ ἀγαθῶν, ἡ δὲ ἐπὶ κακῶν ἀπαλλαγῇ.</p></div>

<div type="textpart" subtype="section" n="196"><p>τῇ
μὲν οὖν κατὰ θεὸν καὶ δι᾿ αὐτὸν μόνον γινομένῃ
προσήκουσαν ὁ νόμος ἀπένειμε θυσίαν τὴν ὁλόκαυτον,
ὁλοκλήρῳ καὶ παντελεῖ μηδὲν ἐπιφερομένῃ
τῆς θνητῆς φιλαυτίας ὁλόκληρον καὶ παντελῆ· τὴν
δὲ χάριν ἀνθρώπων, ἐπειδὴ διαίρεσιν ἐπεδέχετο ἡ
δόξα, καὶ αὐτὸς διεῖλε, κατὰ μὲν τὴν μετουσίαν τῶν
ἀγαθῶν ὁρίσας θυσίαν ἣν ὠνόμασε σωτήριον, τῇ δὲ
φυγῇ τῶν κακῶν ἀπονείμας τὴν περὶ ἁμαρτίας.</p></div>

<div type="textpart" subtype="section" n="197"><p>ὡς
τρεῖς εἶναι δεόντως ἐπὶ τρισί, τὴν μὲν ὁλόκαυτον δι᾿
αὐτὸν μόνον τὸν  <milestone unit="altpage" n="241"/> θεόν, ὃν καλὸν τιμᾶσθαι, μὴ δι᾿
ἕτερον, τὰς δ᾿ ἄλλας δι᾿ ἡμᾶς, τὴν μὲν σωτήριον ἐπὶ
σωτηρίᾳ καὶ βελτιώσει τῶν ἀνθρωπίνων πραγμάτων,
τὴν δὲ περὶ ἁμαρτίας ἐπὶ θεραπείᾳ ὧν
ἐπλημμέλησεν ἡ ψυχή.
</p></div>

<div type="textpart" subtype="section" n="198"><p><milestone unit="altchapter" n="37"/> Λεκτέον δὲ περὶ ἑκάστης τὰ νομοθετηθέντα
τὴν ἀρχὴν ποιησαμένους ἀπὸ τῆς ἀρίστης·
ἀρίστη δ᾿ ἐστὶν ἡ ὁλόκαυτος. ἔστω δή, φησί,
πρῶτον μὲν τὸ ἱερεῖον ἄρρεν, ἐκ τῶν πρὸς τὰς
θυσίας ἀριστίνδην ζῴων ἐπικριθέντων, μόσχος ἢ
ἀμνὸς ἢ ἔριφος· ἔπειτα δ᾿ ἀπονιψάμενος ὁ προσάγων
τὰς χεῖρας ἐπιφερέτω τῇ τοῦ ἱερείου κεφαλῇ·</p></div>

<div type="textpart" subtype="section" n="199"><p>καὶ
μετὰ ταῦτα λαβών τις τῶν ἱερέων καταθυέτω καὶ
φιάλην ἕτερος ὑποσχὼν καὶ δεξάμενος τοῦ αἵματος
ἐν κύκλῳ περιϊὼν τὸν βωμὸν ἐπιρραινέτω, καὶ τὸ
ἱερεῖον ἀποδαρὲν εἰς ὁλόκληρα μέλη<ref target="7-213-1"/> διανεμέσθω,
κοιλίας ἀποπλυνομένης καὶ ποδῶν· εἶτα σύμπαν τῷ
ἱερῷ πυρὶ τοῦ βωμοῦ παραδιδόσθω, γεγονὸς καὶ ἐξ



<pb n="7.215"/>
ἑνὸς πολλὰ καὶ ἐκ πολλῶν ἕν.</p></div>

<div type="textpart" subtype="section" n="200"><p>ταῦτα μὲν ἡ ῥητὴ
πρόσταξις περιέχει. μηνύεται δὲ καὶ νοῦς ἕτερος
αἰνιγματώδη λόγον ἔχων τὸν διὰ συμβόλων· σύμβολα
δ᾿ ἐστὶ τὰ λεχθέντα φανερὰ ἀδήλων καὶ
ἀφανῶν.  ἄρρεν εὐθέως τὸ ὁλόκαυτον
ἱερεῖον, ἐπειδὴ τοῦ θήλεος καὶ τελειότερον καὶ
ἡγεμονικώτερον καὶ συγγενέστερον αἰτίῳ δραστικῷ·
τὸ γὰρ θῆλυ ἀτελές, ὑπήκοον, ἐν τῷ πάσχειν
μᾶλλον ἢ ποιεῖν ἐξεταζόμενον.</p></div>

<div type="textpart" subtype="section" n="201"><p>δυοῖν δ᾿ ὄντων, ἐξ
ὧν ἡ ἡμετέρα ψυχὴ συνέστη, λογικοῦ τε καὶ ἀλόγου,
τὸ μὲν λογικὸν τῆς ἄρρενος γενεᾶς ἐστιν, ὅπερ νοῦς
καὶ λογισμὸς κεκλήρωται, τὸ δ᾿ ἄλογον τῆς πρὸς
γυναικῶν, ὅπερ ἔλαχεν αἴσθησις. νοῦς δὲ αἰσθήσεως,
ὡς ἀνὴρ γυναικός, καθ᾿ ὅλον γένος ἀμείνων,
ὃς ἄμωμος ὢν καὶ καθαρθεὶς καθάρσεσι ταῖς ἀρετῆς
τελείας<ref target="7-215-1"/> αὐτός ἐστιν ἡ εὐαγεστάτη θυσία καὶ ὅλη
δι᾿ ὅλων εὐάρεστος θεῷ.</p></div>

<div type="textpart" subtype="section" n="202"><p>τὰς δὲ ἐπιτιθεμένας
τῇ τοῦ ζῴου κεφαλῇ χεῖρας δεῖγμα σαφέστατον
εἶναι συμβέβηκε πράξεων ἀνυπαιτίων καὶ
βίου μηδὲν ἐπιφερομένου τῶν εἰς κατηγορίαν ἀλλὰ
τοῖς τῆς φύσεως νόμοις καὶ θεσμοῖς συνᾴδοντος.
</p></div>

<div type="textpart" subtype="section" n="203"><p>βούλεται γὰρ τοῦ θύοντος πρῶτον μὲν τὸν νοῦν
ὡσιῶσθαι γνώμαις ἀγαθαῖς καὶ συμφερούσαις ἐνασκούμενον,
ἔπειτα δὲ τὸν βίον ἐξ ἀρίστων συνεστάναι
πράξεων, ὡς ἅμα τῇ τῶν χειρῶν ἐπιθέσει
δύνασθαί τινα παρρησιασάμενον ἐκ καθαροῦ τοῦ
συνειδότος τοιαῦτα εἰπεῖν·</p></div>

<div type="textpart" subtype="section" n="204"><p>αἱ χεῖρες αὗται οὔτε
δῶρον ἐπ᾿ ἀδίκοις ἔλαβον οὔτε τὰς ἐξ ἁρπαγῆς καὶ
πλεονεξίας διανομὰς οὔτε αἵματος  <milestone unit="altpage" n="242"/> ἀθῴου προσήψαντο,

<pb n="7.217"/>

οὐ πήρωσιν, οὐχ ὕβριν, οὐ τραῦμα, οὐ
βίαν ἐξειργάσαντο, οὐκ ἄλλο τὸ παράπαν οὐδὲν τῶν
κατηγορίαν καὶ ψόγον ἐχόντων ὑπηρέτησαν, ἀλλ᾿
ὑποδιάκονοι πάντων ἐγένοντο τῶν καλῶν καὶ συμφερόντων,
ἃ παρὰ σοφίᾳ καὶ νόμοις καὶ σοφοῖς καὶ
νομίμοις ἀνδράσι τετίμηται.
<milestone unit="para"/><milestone unit="altchapter" n="38"/>
205 τὸ δ᾿ αἷμα κύκλῳ προσχεῖται τῷ βωμῷ, διότι
κύκλος σχημάτων &lt;τὸ&gt; τελειότατον καὶ ὑπὲρ τοῦ
μέρος μηδὲν ἔρημον καὶ κενὸν ἀπολειφθῆναι ψυχικῆς
σπονδῆς· ψυχῆς γὰρ κυρίως εἰπεῖν ἐστι
σπονδὴ τὸ αἷμα. συμβολικῶς οὖν ἀναδιδάσκει τὴν
διάνοιαν ὅλην δι᾿ ὅλων ἐν κύκλῳ χορεύουσαν ἐν
πάσαις ἰδέαις λόγων καὶ βουλευμάτων καὶ ἔργων
ἐπιδείκνυσθαι τὴν πρὸς τὸν θεὸν ἀρέσκειαν. 
</p></div>

<div type="textpart" subtype="section" n="206"><p>ἀποπλύνεσθαι δὲ κοιλίαν καὶ πόδας διείρηται, πάνυ
συμβολικῶς· διὰ μὲν γὰρ τῆς κοιλίας αἰνίττεται τὴν
ἐπιθυμίαν, ἣν ἐκνίπτεσθαι συμφέρον κηλίδων καὶ
μιασμάτων καὶ μέθης καὶ παροινίας μεστήν, κακὸν
βλαβερώτατον ἐπὶ λύμῃ τοῦ βίου τῶν ἀνθρώπων
συγκροτούμενόν τε καὶ συνασκούμενον·</p></div>

<div type="textpart" subtype="section" n="207"><p>διὰ δὲ τοῦ
τοὺς πόδας ἀπολούεσθαι τὸ μηκέτι βαίνειν ἐπὶ γῆς,
ἀλλ᾿ αἰθεροβατεῖν· ἡ γὰρ τοῦ φιλοθέου ψυχὴ πρὸς
ἀλήθειαν ἀπὸ γῆς ἄνω πρὸς οὐρανὸν πηδᾷ καὶ
πτερωθεῖσα μετεωροπολεῖ συντάττεσθαι γλιχομένη
καὶ συγχορεύειν ἡλίῳ καὶ σελήνῃ καὶ τῇ τῶν ἄλλων
ἀστέρων ἱερωτάτῃ καὶ παναρμονίῳ στρατιᾷ, ταξιαρχοῦντος
καὶ ἡγεμονεύοντος τοῦ θεοῦ τοῦ τὴν
ἀνανταγώνιστον καὶ ἀναφαίρετον βασιλείαν ἔχοντος,
δι᾿ ἧς ἐνδίκως ἕκαστα πρυτανεύεται.</p></div>

<div type="textpart" subtype="section" n="208"><p>ἡ
δὲ εἰς μέλη τοῦ ζῴου διανομὴ δηλοῖ, ἤτοι ὡς ἓν τὰ


<pb n="7.219"/>

πάντα ἢ ὅτι ἐξ ἑνός τε καὶ εἰς ἕν, ὅπερ οἱ μὲν κόρον
καὶ χρησμοσύνην ἐκάλεσαν, οἱ δ᾿ ἐκπύρωσιν καὶ
διακόσμησιν, ἐκπύρωσιν μὲν κατὰ τὴν τοῦ θερμοῦ<ref target="7-219-1"/>
δυναστείαν τῶν ἄλλων ἐπικρατήσαντος, διακόσμησιν
δὲ κατὰ τὴν τῶν τεττάρων στοιχείων
ἰσονομίαν, ἣν ἀντιδιδόασιν ἀλλήλοις.</p></div>

<div type="textpart" subtype="section" n="209"><p>ἐμοὶ δὲ
εὐθυβολώτερον σκοπουμένῳ δοκεῖ τοῦτο δηλοῦσθαι·
ἡ τιμῶσα ψυχὴ τὸ ὂν δι᾿ αὐτὸ τὸ ὂν ὀφείλει μὴ
ἀλόγως μηδ᾿ ἀνεπιστημόνως ἀλλὰ σὺν ἐπιστήμῃ
καὶ λόγῳ τιμᾶν. ὁ δὲ περὶ αὐτοῦ λόγος τομὴν
ἐπιδέχεται καὶ διαίρεσιν καθ᾿ ἑκάστην τῶν θείων
δυνάμεων καὶ ἀρετῶν· ὁ γὰρ θεὸς ἀγαθός τέ ἐστι
καὶ ποιητὴς καὶ γεννητὴς τῶν ὅλων καὶ προνοητικὸς
ὧν ἐγέννησε, σωτήρ τε καὶ εὐεργέτης, μακαριότητος
καὶ πάσης εὐδαιμονίας ἀνάπλεως· ὧν
ἕκαστον καὶ καθ᾿ αὑτὸ ἰδίᾳ σεμνὸν καὶ ἐπαινετὸν
καὶ μετὰ τῶν ὁμογενῶν ἐξεταζόμενον. 
ἔχει δὲ καὶ τὰ ἄλλα ταύτῃ.</p></div>

<div type="textpart" subtype="section" n="210"><p>ὅταν <milestone unit="altpage" n="243"/> βουληθῇς, ὦ
διάνοια, εὐχαριστῆσαι περὶ γενέσεως κόσμου θεῷ,
καὶ περὶ τοῦ ὅλου ποιοῦ τὴν εὐχαριστίαν καὶ περὶ
τῶν ὁλοσχερεστάτων αὐτοῦ μερῶν ὡς ἂν ζῴου



<pb n="7.221"/>

τελειοτάτου μελῶν, οἷον οὐρανοῦ λέγω καὶ ἡλίου
καὶ σελήνης, πλανήτων καὶ ἀπλανῶν ἀστέρων, εἶτα
γῆς καὶ τῶν ἐν αὐτῇ ζῴων καὶ φυτῶν, εἶτα πελαγῶν
καὶ ποταμῶν αὐθιγενῶν τε καὶ χειμάρρων καὶ τῶν
ἐν αὐτοῖς, ἔπειτα ἀέρος καὶ τῶν κατ᾿ αὐτὸν μεταβολῶν·
χειμὼν γὰρ καὶ θέρος, ἔαρ τε καὶ μετόπωρον,
αἱ ἐτήσιοι καὶ βιωφελέσταται ὧραι, παθήματα
ἀέρος γεγόνασιν ἐπὶ σωτηρίᾳ τῶν μετὰ σελήνην
τρεπομένου.</p></div>

<div type="textpart" subtype="section" n="211"><p>κἂν ἄρα ποτὲ περὶ ἀνθρώπων εὐχαριστῇς,
μὴ μόνον περὶ τοῦ γένους ἀλλὰ καὶ περὶ
τῶν εἰδῶν καὶ ἀναγκαιοτάτων μερῶν εὐχαρίστει,
ἀνδρῶν, γυναικῶν, Ἑλλήνων, βαρβάρων, τῶν ἐν
ἠπείροις, τῶν τὰς νήσους εἰληχότων· κἂν περὶ ἑνὸς
ἀνδρός, τέμε τῷ λόγῳ τὴν εὐχαριστίαν, μὴ εἰς τὰ
λεπτότατα μέχρι τῶν ἐσχάτων, ἀλλὰ εἰς τὰ συνεκτικώτατα,
σῶμα καὶ ψυχὴν τὸ πρῶτον, ἐξ ὧν
συνέστηκεν, εἶτα εἰς λόγον καὶ νοῦν καὶ αἴσθησιν·
οὐ γὰρ ἂν γένοιτο ἀναξία θεοῦ ἀκοῆς καὶ ἡ ὑπὲρ
ἑκάστου τούτων εὐχαριστία καθ᾿ αὑτήν.
</p></div>

<div type="textpart" subtype="section" n="212"><p><milestone unit="altchapter" n="39"/> Ἀπόχρη τοσαῦτα περὶ τῆς ὀλοκαύτου
θυσίας λελέχθαι. τὴν δὲ τοῦ σωτηρίου λεγομένην
ἑξῆς ἐπισκεπτέον. ἐπὶ ταύτης ἀδιαφορεῖ, ἐάν τε
ἄρρεν ᾖ τὸ ἱερεῖον ἐάν τε καὶ θῆλυ. σφαγέντος δὲ
τρία ταῦτα ὑπεξαιρεῖται τῷ βωμῷ, τὸ στέαρ καὶ
λοβὸς ἥπατος καὶ νεφροὶ δύο· τὰ δ᾿ ἄλλα τῷ καταθύσαντι
εὐωχία.</p></div>

<div type="textpart" subtype="section" n="213"><p>διὰ τί δὲ τὰ μέρη ταῦτα τῶν
ἐντοσθιδίων καθιεροῦται, μετὰ ἀκριβείας ἐπισκεπτέον
ἐκεῖνο μὴ παρελθόντας· διαλογιζόμενος ἐν
ἐμαυτῷ πολλάκις ταῦτα καὶ διερευνώμενος ἐπηπόρησα,



<pb n="7.223"/>

τί δήποτε λοβὸν μὲν ἥπατος καὶ νεφροὺς καὶ
στέαρ ἀπαρχὰς τῶν καταθυομένων ζῴων ὑπεξείλετο
ὁ νόμος, οὔτε δὲ καρδίαν οὔτε ἐγκέφαλον, τοῦ
ἡγεμονικοῦ τῷ ἑτέρῳ τούτων ἐνδιαιτωμένου.</p></div>

<div type="textpart" subtype="section" n="214"><p>τὸ δ᾿
αὐτὸ νομίζω καὶ ἄλλους οὐκ ὀλίγους τῶν διανοίᾳ
μᾶλλον ἢ ὀφθαλμοῖς ταῖς ἱεραῖς γραφαῖς ἐντυγχανόντων
ἐπιζητήσειν· ἐὰν μὲν οὖν ἐπισκεψάμενοι
πιθανωτέραν αἰτίαν εὕρωσιν, ἑαυτούς τε καὶ ἡμᾶς
ὠφελήσουσιν· εἰ δὲ μή, τὴν ἐπινοηθεῖσαν ὑφ᾿ ἡμῶν
ἐπικρινάτωσαν, εἰ δόκιμος. ἔστι δὲ ἥδε· τὸ ἡγεμονικὸν
μόνον τῶν ἐν ἡμῖν ἀφροσύνην καὶ ἀδικίαν
καὶ δειλίαν καὶ τὰς ἄλλας κακίας δέχεταί<ref target="7-223-1"/> τε καὶ
χωρεῖ· τούτου δὲ οἶκος τὸ ἕτερον τῶν λεχθέντων
ἐστίν,  <milestone unit="altpage" n="244"/> ἐγκέφαλος ἢ καρδία.</p></div>

<div type="textpart" subtype="section" n="215"><p>ἐδικαίωσεν οὖν ὁ
ἱερὸς λόγος τῷ τοῦ θεοῦ βωμῷ, δι᾿ οὗ πάντων
ἁμαρτημάτων καὶ παρανομημάτων ἀπολύσεις γίνονται
καὶ παντελεῖς ἀφέσεις, μὴ προσφέρειν
ἀγγεῖον, ἐν ᾧ ποτε φωλεύσας ὁ νοῦς ἐπὶ τὴν ἀδικίας
καὶ ἀσεβείας ἀνοδίαν ἐχώρησεν ἐκτραπόμενος τὴν
ἐπ᾿ ἀρετὴν καὶ καλοκἀγαθίαν ἄγουσαν ὁδόν· εὔηθες
γὰρ τὰς θυσίας ὑπόμνησιν ἁμαρτημάτων ἀλλὰ μὴ
λήθην αὐτῶν κατασκευάζειν. τοῦτ᾿ αἴτιον εἶναί μοι
δοκεῖ τοῦ μηδέτερον τῶν ἡγεμονίαν ἐχόντων,
ἐγκέφαλον ἢ καρδίαν, προσφέρεσθαι.
</p></div>

<div type="textpart" subtype="section" n="216"><p>Ἃ δὲ διείρηται, λόγον ἔχει προσήκοντα· τὸ μὲν
στέαρ, ὅτι καὶ πιότατον καὶ τῶν σπλάγχνων φυλακτήριον—ἐπαμπίσχει
γὰρ αὐτὰ καὶ πιαίνει καὶ
τῇ μαλακότητι τῆς ἐπαφῆς ὠφελεῖ—, οἱ δὲ νεφροὶ



<pb n="7.225"/>

διὰ τοὺς παραστάτας καὶ τὰ γεννητικά, οἷς παροικοῦντες
ἀγαθῶν τρόπον γειτόνων βοηθοῦσι καὶ
συμπράττουσιν, ὅπως ὁ τῆς φύσεως σπόρος εὐοδῇ,
μηδενὸς τῶν πλησίον ἐμποδίζοντος—αὐτοὶ μὲν γὰρ
αἱμοειδεῖς εἰσι δεξαμεναί, οἷς ἡ τῶν περιττωμάτων
ὑγρὰ κάθαρσις ἀποκρίνεται, οἱ δὲ παραστάται
πλησίον, δι᾿ ὧν ἄρδεται ὁ σπόρος—, λοβὸς δ᾿ ἥπατος
τοῦ κυριωτάτου τῶν σπλάγχνων ἐστὶν ἀπαρχή, δι᾿
οὗ τὴν τροφὴν ἐξαιματοῦσθαι συμβέβηκε καὶ ἐποχετευομένην
τῇ καρδίᾳ φέρεσθαι διὰ φλεβῶν εἰς τὴν
τοῦ ὅλου σώματος διαμονήν.</p></div>

<div type="textpart" subtype="section" n="217"><p>στόμαχος μὲν γὰρ
παρακείμενος τῇ καταπόσει τὴν ὑπὸ τῶν ὀδόντων
τμηθεῖσαν πρότερον καὶ λεανθεῖσαν αὖθις τροφὴν
ὑποδέχεται καὶ προκατεργάζεται κοιλίᾳ· κοιλία δὲ
παρὰ στομάχου λαμβάνουσα τὴν δευτέραν ὑπηρεσίαν
ἐπιτελεῖ, πρὸς ἣν ὑπὸ φύσεως ἐτάχθη, χύλωσιν
ἀπεργαζομένη τῆς τροφῆς· αὐλοὶ δὲ δύο τῆς κοιλίας
σωληνοειδεῖς ἐκπεφύκασιν εἰς ἧπαρ ἐπαντλοῦντες
ταῖς διαπεφυκυίαις ἐν αὐτῷ δεξαμεναῖς.</p></div>

<div type="textpart" subtype="section" n="218"><p>ἔχει δὲ
διττὴν δύναμιν ἧπαρ, διακριτικήν τε καὶ τὴν πρὸς
ἐξαιμάτωσιν· ἡ μὲν οὖν διακριτικὴ πᾶν ὅσον ἀτέραμνον
καὶ δυσκατέργαστον εἰς τὸ παρακείμενον
χολῆς ἀγγεῖον ἀποκρίνει, ἡ δ᾿ ἑτέρα τὸ καθαρὸν καὶ
διηθημένον τῷ περὶ αὐτὴν φλογμῷ τρέπει μὲν εἰς
αἷμα ζωτικώτατον, ἀναθλίβει δ᾿ εἰς καρδίαν, ἀφ᾿ ἧς
ὡς ἐλέχθη ταῖς φλεψὶν ἐποχετευόμενον διὰ παντὸς
εἱλεῖται τοῦ σώματος γινόμενον αὐτῷ τροφή.
<pb n="7.227"/>
 πρόσεστι δὲ κἀκεῖνο τοῖς εἰρημένοις·</p></div>

<div type="textpart" subtype="section" n="219"><p>
τὴν τοῦ ἥπατος φύσιν μετέωρον καὶ λειοτάτην
οὖσαν [καὶ] διὰ λειότητα φανοτάτου κατόπτρου
λόγον ἔχειν συμβέβηκεν, ἵν᾿ ἐπειδὰν τῶν ἡμερινῶν
φροντίδων ἀναχωρήσας ὁ νοῦς, ὕπνῳ μὲν παρειμένου
τοῦ σώματος, μηδεμιᾶς δὲ τῶν αἰσθήσεων
 <milestone unit="altpage" n="245"/> ἱσταμένης ἐμποδών, ἀνακυκλεῖν αὑτὸν ἄρξηται καὶ
τὰ νοήματα καθαρῶς ἐφ᾿ αὑτοῦ σκοπεῖν, οἷα εἰς
κάτοπτρον ἀποβλέπων τὸ ἧπαρ ἕκαστα εἰλικρινῶς
καταθεᾶται τῶν νοητῶν καὶ περιβλεπόμενος ἐν
κύκλῳ τὰ εἴδωλα, μή τι πρόσεστιν αἶσχος, [ἵνα] τὸ
μὲν φύγῃ, τὸ δ᾿ ἐναντίον ἕληται, καὶ πάσαις ταῖς
φαντασίαις εὐαρεστήσας προφητεύῃ διὰ τῶν ὀνείρων
τὰ μέλλοντα.
</p></div>

<div type="textpart" subtype="section" n="220"><p><milestone unit="altchapter" n="40"/> Δυσὶ δὲ μόναις ἡμέραις ἐπιτρέπει τὴν χρῆσιν
τῆς τοῦ σωτηρίου θυσίας ποιεῖσθαι μηδὲν εἰς τὴν
τρίτην ἀπολείποντας, πολλῶν χάριν· ἑνὸς μὲν ὅτι τὰ
τῆς ἱερᾶς τραπέζης πάντα καιρίως δεῖ προσφέρεσθαι
σπουδὴν ποιουμένους, ὡς μὴ μεταβάλῃ μήκει
χρόνου· κρεῶν δὲ ἑώλων εὔσηπτος ἡ φύσις, κἂν
ἡδύσμασι παραρτυθῇ.</p></div>

<div type="textpart" subtype="section" n="221"><p>ἑτέρου δ᾿ ὅτι τὰς θυσίας



<pb n="7.229"/>

ἀταμιεύτους εἶναι προσήκει καὶ πᾶσιν εἰς μέσον
προκεῖσθαι τοῖς δεομένοις· εἰσὶ γὰρ οὐκέτι τοῦ
τεθυκότος, ἀλλ᾿ ᾧ τέθυται τὸ ἱερεῖον, ὃς εὐεργέτης
καὶ φιλόδωρος ὢν κοινωνὸν ἀπέφηνε τοῦ βωμοῦ καὶ
ὁμοτράπεζον τὸ συμπόσιον τῶν τὴν θυσίαν ἐπιτελούντων,
οἷς παραγγέλλει μὴ νομίζειν ἑστιᾶν·
ἐπίτροποι γὰρ εὐωχίας εἰσίν, οὐχ ἑστιάτορες, ὁ δ᾿
ἑστιάτωρ ἐστὶν οὗ συμβέβηκεν εἶναι καὶ τὴν παρασκευήν,
ἣν οὐ θέμις ἀποκρύπτειν φειδωλίαν, ἀνελεύθερον
κακίαν, φιλανθρωπίας, ἀρετῆς εὐγενοῦς,
προκρίνοντας.</p></div>

<div type="textpart" subtype="section" n="222"><p>τελευταίου δ᾿ ὅτι τὴν τοῦ σωτηρίου
θυσίαν ὑπὲρ δυεῖν προσάγεσθαι συμβέβηκε, ψυχῆς
τε καὶ σώματος, ὧν ἑκατέρῳ μίαν ἡμέραν ἀπένειμεν
εἰς εὐωχίαν τῶν κρεῶν· ἥρμοττε γὰρ ἰσάριθμον
χρόνον ὁρισθῆναι τοῖς πεφυκόσι σῴζεσθαι τῶν ἐν
ἡμῖν, ὡς τῇ μὲν προτεραίᾳ λαμβάνειν ἅμα τῇ
βρώσει τῆς ψυχικῆς σωτηρίας ὑπόμνησιν, τῇ δ᾿
ὑστεραίᾳ τῆς κατὰ τὸ σῶμα ὑγείας.</p></div>

<div type="textpart" subtype="section" n="223"><p>ἐπεὶ δὲ τρίτον
οὐδὲν ἦν ὃ κυρίως πέφυκε σωτηρίαν ἐνδέχεσθαι, τὴν
εἰς τὴν τρίτην ἡμέραν χρῆσιν ἀνὰ κράτος ἀπηγόρευσε
προστάξας, εἰ καὶ τύχοι τι κατ᾿ ἄγνοιαν ἢ
λήθην ἀπολειφθέν, εὐθὺς ἀναλίσκεσθαι πυρί. τὸν
δὲ γευσάμενον αὐτὸ μόνον ἔνοχον ἀποφαίνει καὶ
φησιν αὐτῷ· τεθυκέναι νομίζων, ὦ καταγέλαστε, οὐ
τέθυκας· οὐ προσηκάμην<ref target="7-229-1"/> ἀθύτων, ἀνιέρων, βεβήλων,



<pb n="7.231"/>

ἀκαθάρτων, ὧν ἥψηκας κρεῶν, ὦ γαστρίμαργε,
θυσιῶν οὐδ᾿ ὄναρ ἐπῃσθημένος.
</p></div>

<div type="textpart" subtype="section" n="224"><p><milestone unit="altchapter" n="41"/> Τῆς δὲ τοῦ σωτηρίου θυσίας ἐν εἴδει περιλαμβάνεται
ἡ λεγομένη τῆς αἰνέσεως, ἥτις λόγον
ἔχει τοιόνδε· ὁ μηδενὶ τὸ παράπαν ἀβουλήτῳ
περιπεσών, μήτε κατὰ σῶμα μήτε κατὰ τὰ ἐκτός,
ἀλλ᾿ ἀπολέμῳ καὶ εἰρηνικῷ βίῳ χρώμενος ἐν
εὐπαθείαις τε καὶ εὐτυχίαις ἐξεταζόμενος, ἀπήμων
καὶ ἄπταιστος ὢν καὶ τὸ μακρὸν τοῦ βίου πέλαγος
εὐθύνων ἐν εὐδίᾳ καὶ γαλήνῃ πραγμάτων, ἐπιπνεούσης
ἀεὶ κατ᾿ οἰάκων εὐπραγίας,  <milestone unit="altpage" n="246"/> ἀναγκαίως
ὀφείλει τὸν κυβερνήτην θεὸν καὶ ἄνοσον μὲν σωτηρίαν
ἀζημίους δ᾿ ὠφελείας καὶ συνόλως ἀμιγῆ
κακῶν τὰ ἀγαθὰ δωρούμενον ὕμνοις τε καὶ εὐδαιμονισμοῖς
καὶ εὐχαῖς θυσίαις τε καὶ ταῖς ἄλλαις
εὐχαριστίαις εὐαγῶς ἀμείβεσθαι· ἃ δὴ πάντα ἀθρόα
συλλήβδην ἓν ὄνομα τὸ αἰνέσεως ἔλαχε.</p></div>

<div type="textpart" subtype="section" n="225"><p>ταύτην
τὴν θυσίαν οὐχ ὥσπερ τὴν προτέραν τοῦ σωτηρίου
δυσὶν ἡμέρας ἀναλίσκεσθαι προστάττει, μιᾷ δ᾿ αὐτὸ
μόνον, ἵν᾿ οἱ ἐπιτυχόντες ἑτοίμων καὶ προχείρων
εὐεργεσιῶν ἑτοίμην καὶ ἀνυπέρθετον ποιῶνται τὴν
μετάδοσιν.
</p></div>

<div type="textpart" subtype="section" n="226"><p><milestone unit="altchapter" n="42"/> Ταῦτα μὲν ἐπὶ τοσοῦτον. τὴν δὲ τρίτην
ἑξῆς ἐπισκεπτέον, ἣ καλεῖται περὶ ἁμαρτίας. αὕτη
τέτμηται πολλαχῇ, κἀν τοῖς προσώποις κἀν τοῖς
τῶν ἱερείων εἴδεσι, προσώποις μὲν ἀρχιερέως καὶ


<pb n="7.233"/>

τοῦ σύμπαντος ἔθνους καὶ ἄρχοντος ἐν μέρει καὶ
ἰδιώτου, ἱερείοις δὲ μόσχου καὶ χιμάρου καὶ χιμαίρας
ἢ ἀμνάδος.</p></div>

<div type="textpart" subtype="section" n="227"><p>διακέκριται δὲ καὶ μάλιστ᾿ ἦν
ἀναγκαῖον διακεκρίσθαι τά θ᾿ ἑκούσια καὶ ἀκούσια,
τροπὰς λαμβανόντων τὰς πρὸς τὸ βέλτιον τῶν
δοξάντων ἁμαρτεῖν καὶ κακιζόντων μὲν αὑτοὺς ἐφ᾿
οἷς ἐπλημμέλησαν, μεθορμιζομένων δὲ πρὸς ζωὴν
ἀνυπαίτιον.</p></div>

<div type="textpart" subtype="section" n="228"><p>τὰ μὲν οὖν τοῦ ἀρχιερέως ἁμαρτήματα
καὶ τοῦ ἔθνους ἰσοτίμῳ καθαίρεται ζῴῳ—μόσχον
γὰρ ἀνάγεσθαι περὶ ἑκατέρου προστέτακται—, τὰ δὲ
τοῦ ἄρχοντος ἐλάττονι μέν, ἄρρενι δὲ καὶ τούτῳ—χίμαρος
γάρ ἐστι τὸ ἱερεῖον—, τὰ δὲ τοῦ ἰδιώτου
καταδεεστέρῳ τὸ εἶδος—θῆλυ γὰρ ἀλλ᾿ οὐκ ἄρρεν
θῦμα, χίμαιρα,<ref target="7-233-1"/> καταθύεται—.</p></div>

<div type="textpart" subtype="section" n="229"><p>ἔδει γὰρ ἰδιώτου μὲν
πλέον ἄρχοντα φέρεσθαι κἀν ταῖς ἱερουργίαις, ἄρχοντος
δὲ τὸ ἔθνος, ἐπεὶ τὸ ὅλον τοῦ μέρους ἀεὶ
κρεῖττον εἶναι δεῖ, τὸν δ᾿ ἀρχιερέα τῷ ἔθνει τῆς
αὐτῆς ἠξιῶσθαι προνομίας ἐν τῷ καθαίρεσθαι καὶ
παρὰ τῆς ἵλεω τοῦ θεοῦ δυνάμεως ἀμνηστίαν
ἀδικημάτων αἰτεῖσθαι· τὸ δ᾿ ἰσότιμον οὐ δι᾿ αὑτόν,
ὡς ἔοικε, καρποῦται μᾶλλον ἢ διότι τοῦ ἔθνους
ὑπηρέτης ἐστὶ τὰς κοινὰς ὑπὲρ ἁπάντων ποιούμενος
εὐχαριστίας ἐν ταῖς ἱερωτάταις εὐχαῖς καὶ ἐν ταῖς
εὐαγεστάταις θυσίαις.</p></div>

<div type="textpart" subtype="section" n="230"><p>σεμνὴ δὲ καὶ θαυμάσιος καὶ
ἡ περὶ ταῦτα διάταξις· “ἐὰν” φησίν “ὁ ἀρχιερεὺς
ἄκων ἁμάρτῃ,” καὶ προστίθησιν “ὥστε τὸν λαὸν



<pb n="7.235"/>

ἁμαρτεῖν,” μόνον οὐκ ἄντικρυς ἀναδιδάσκων, ὅτι ὁ
πρὸς ἀλήθειαν ἀρχιερεὺς καὶ μὴ ψευδώνυμος ἀμέτοχος
ἁμαρτημάτων ἐστίν, εἰ δ᾿ ὀλισθήσοι ποτέ,
πείσεται τοῦτο οὐ δι᾿ αὑτόν, ἀλλὰ διὰ κοινὸν τοῦ
ἔθνους σφάλμα· τὸ δὲ σφάλμα οὐκ ἀνίατον, ἀλλὰ
ῥᾳδίως τὴν θεραπείαν ἐνδεχόμενον.</p></div>

<div type="textpart" subtype="section" n="231"><p>ὅταν οὖν
σφαγιασθῇ ὁ μόσχος, κελεύει τοῦ αἵματος ἐπιρραίνειν
ἑπτάκις τῷ δακτύλῳ ἀντικρὺ τοῦ πρὸς τοῖς
ἀδύτοις καταπετάσματος, ἐσωτέρω τοῦ προτέρου,
καθ᾿ ὃν τόπον ἵδρυται τὰ ἱερώτατα σκεύη, κἄπειτα
&lt;τὰ&gt; τοῦ  <milestone unit="altpage" n="247"/> θυμιατηρίου τέτταρα κέρατα—τετράγωνον
γάρ ἐστι—χρίειν καὶ ἐπαλείφειν, τὸ δ᾿ ἄλλο
αἷμα προσχεῖν παρὰ τῇ βάσει τοῦ ἐν ὑπαίθρῳ
βωμοῦ·</p></div>

<div type="textpart" subtype="section" n="232"><p>ἐφ᾿ ὃν ἀναφέρειν τρία διείρηται, στέαρ καὶ
λοβὸν ἥπατος καὶ διττοὺς νεφρούς, κατὰ τὴν ἐπὶ
τοῦ σωτηρίου διάταξιν, δορὰν δὲ καὶ κρέα καὶ
σύμπαν ἀπὸ κεφαλῆς ἄχρι ποδῶν τὸ ἄλλο σῶμα τοῦ
μόσχου μετὰ τῶν ἐντοσθιδίων προφέρειν<ref target="7-235-1"/> ἔξω καὶ
κατακαίειν ἐν χωρίῳ καθαρῷ, ἔνθα τὴν ἱερὰν ἀπὸ
τοῦ βωμοῦ τέφραν ἐκκομίζεσθαι συμβέβηκε. τὰ δ᾿
αὐτὰ νομοθετεῖ καὶ περὶ παντὸς τοῦ ἔθνους ἁμαρτόντος.
</p></div>

<div type="textpart" subtype="section" n="233"><p>εἰ δέ τις ἄρχων πλημμελήσειε, χιμάρῳ
ποιεῖται τὴν κάθαρσιν, ὡς εἶπον, ἐὰν δὲ ἰδιώτης,
χιμαίρᾳ ἢ ἀμνάδι· τῷ μὲν γὰρ ἄρρεν, τῷ δ᾿ ἰδιώτῃ
θῆλυ ζῷον ἀπένειμε, τὰ δ᾿ ἄλλα διαταξάμενος ἐπ᾿
ἀμφοῖν ὅμοια, χρίσαι τὰ κέρατα τοῦ ἐν ὑπαίθρῳ
βωμοῦ τῷ αἵματι, στέαρ καὶ λοβὸν ἥπατος καὶ
διττοὺς νεφροὺς ἀνενεγκεῖν, τὰ δ᾿ ἄλλα τοῖς ἱερεῦσι
<pb n="7.237"/>
</p></div>

<div type="textpart" subtype="section" n="234"><p>παρασχεῖν ἐδωδήν. <milestone unit="para"/><milestone unit="altchapter" n="43"/> ἐπεὶ δὲ τῶν ἁμαρτημάτων
τὰ μὲν εἰς ἀνθρώπους, τὰ δ᾿ εἰς ἱερὰ καὶ
ἅγια δρᾶται, περὶ μὲν τῶν εἰς ἀνθρώπους γινομένων
ἀκουσίως διείλεκται, τὴν δ᾿ ἐπὶ τοῖς ἱεροῖς
κάθαρσιν<ref target="7-237-1"/> ἱλάσκεσθαι κριῷ νομοθετεῖ, πρότερον
ἀποτίσαντας ἐκεῖνο περὶ ὃ γέγονεν ἡ πλημμέλεια,
τὸ πέμπτον προσεπιτιθέντας τῆς ἀξίας τιμῆς.
</p></div>

<div type="textpart" subtype="section" n="235"><p>Ταῦτα καὶ τὰ τούτοις ὅμοια νομοθετήσας ἐπὶ τοῖς
ἀκουσίοις καὶ περὶ τῶν ἑκουσίων ἑξῆς διατάττεται.
ἐάν τις, φησί, ψεύσηται περὶ κοινωνίας ἢ περὶ
παρακαταθήκης ἢ ἁρπαγῆς ἢ εὑρέσεως ὧν ἀπώλεσεν
ἕτερος καὶ ὑπονοηθείς, ὅρκου προταθέντος,
ὀμόσῃ καὶ δόξας ἐκπεφευγέναι τὸν ἀπὸ τῶν κατηγόρων
ἔλεγχον αὐτὸς ἑαυτοῦ γένηται κατήγορος,
ἔνδον ὑπὸ τοῦ συνειδότος ἐλεγχθείς, καὶ κακίσῃ μὲν
ἑαυτὸν ὧν ἠρνήσατο καὶ ἐπιώρκησεν, ὁμολογῶν δ᾿
ἄντικρυς τὸ πραχθὲν ἀδίκημα συγγνώμην αἰτῆται,
236 κελεύει τῷ τοιούτῳ παρέχειν ἀμνηστίαν, ἐπαληθεύσαντι
τὴν μετάνοιαν οὐχ ὑποσχέσει ἀλλ᾿ ἔργοις,
ἀποδόσει τῆς παρακαταθήκης καὶ ὧν ἥρπασεν ἢ
εὗρεν ἢ συνόλως ἐσφετερίσατο τοῦ πλησίον, προσαποτίσας<ref target="7-237-2"/>
καὶ τὸ ἐπίπεμπτον εἰς παρηγορίαν τοῦ
πλημμεληθέντος.</p></div>

<div type="textpart" subtype="section" n="237"><p>ὅταν δὲ ἱλάσηται τὸν ἠδικημένον
πρότερον, ἴτω, φησί, μετὰ ταῦτα καὶ εἰς τὸ ἱερὸν
αἰτησόμενος ὧν ἐξήμαρτεν ἄφεσιν, ἐπαγόμενος




<pb n="7.239"/>

παράκλητον οὐ μεμπτὸν τὸν κατὰ ψυχὴν ἔλεγχον,
ὃς ἀνιάτου συμφορᾶς αὐτὸν ἐρρύσατο τὴν θανατοῦσαν<ref target="7-239-1"/>
νόσον ἀνεὶς καὶ πρὸς ὑγείαν παντελῆ μεταβαλών.
</p></div>

<div type="textpart" subtype="section" n="238"><p>κριὸν δ᾿ εἶναι<ref target="7-239-2"/> καὶ τούτῳ διείρηται σφάγιον,
καθὰ  <milestone unit="altpage" n="248"/> καὶ τῷ πρὸς τὰ ἅγια πλημμελήσαντι· τὸ γὰρ
ἐν τοῖς ἁγίοις ἀκούσιον ἁμάρτημα ἰσότιμον ἀπέφηνε
τῷ περὶ τὰ ἀνθρώπινα ἑκουσίῳ, εἰ μὴ ἄρα καὶ τοῦτ᾿
ἐστί τι ἅγιον, ἐπειδὴ προσγέγονεν ὅρκος, ὃν οὐκ ἐφ᾿
ὑγιεῖ γενόμενον ἐπηνωρθώσατο τροπῇ τῇ πρὸς τὸ
βέλτιον.
</p></div>

<div type="textpart" subtype="section" n="239"><p>Παρατηρητέον δ᾿ ὅτι τὰ μὲν ἐπιφερόμενα τῷ
βωμῷ ἐκ τοῦ περὶ ἁμαρτίας ἱερείου ταὐτά ἐστιν ἃ
καὶ ἐπὶ τῆς τοῦ σωτηρίου θυσίας, λοβὸς ἥπατος καὶ
στέαρ καὶ νεφροί· τρόπον γάρ τινα καὶ ὁ μετανοῶν
σῴζεται, τὴν χαλεπωτέραν τῶν ἐν τῷ σώματι
παθῶν νόσον ψυχῆς ἐκτρεπόμενος.</p></div>

<div type="textpart" subtype="section" n="240"><p>τὰ δ᾿ ἄλλα
μέρη τοῦ ζῴου πρὸς ἐδωδὴν ἀπονέμεται διαφερόντως.
ἐν τρισὶ δ᾿ ἡ διαφορά· τόπῳ, χρόνῳ, τοῖς
λαμβάνουσι· τόπος μὲν οὖν τὸ ἱερόν, χρόνος δὲ ἀντὶ
δυεῖν ἡμερῶν μία, οἱ δὲ μεταλαμβάνοντες ἱερεῖς,
ἀλλ᾿ οὐχ ὧν ἐστιν ἡ θυσία, καὶ ἱερέων ἄρσενες.</p></div>

<div type="textpart" subtype="section" n="241"><p>ἔξω
μὲν οὖν οὐκ ἐᾷ τοῦ ἱεροῦ προφέρειν βουλόμενος, εἴ
τι τῷ μετανοοῦντι πρότερον ἡμάρτηται, μὴ περίφημον
εἶναι βασκάνων καὶ φιλαπεχθημόνων γνώμαις
ἀγνώμοσι καὶ στόμασιν ἀχαλίνοις, ἐπ᾿ ὀνείδει καὶ




<pb n="7.241"/>

διαβολαῖς ἐκδεδομένον, ἀλλ᾿ ἐντὸς ὅρων ἱερῶν, ἐν
οἷς καὶ ἡ κάθαρσις γέγονεν, εἶναι.</p></div>

<div type="textpart" subtype="section" n="242"><p>
<milestone unit="para"/><milestone unit="altchapter" n="44"/> τοῖς δ᾿
ἱερεῦσιν εὐωχεῖσθαι τὴν θυσίαν κελεύει διὰ πολλά·
πρῶτον<ref target="7-241-1"/> μὲν ἵνα τιμήσῃ τοὺς τεθυκότας, ἡ γὰρ τῶν
ἑστιωμένων ἀξίωσις ἐπικοσμεῖ τοὺς ἑστιάτορας·
δεύτερον δὲ ἵνα βεβαιότατα πιστεύσωσιν, ὅτι οἷς
ἁμαρτημάτων εἰσέρχεται μεταμέλεια ἵλεω τὸν θεὸν
ἔχουσιν· οὐ γὰρ ἂν τοὺς προσπόλους αὐτοῦ καὶ
θεράποντας ἐπὶ μετουσίαν τῆς τοιαύτης τραπέζης
ἐκάλεσεν, εἰ μὴ παντελὴς ἐγεγένητο ἀμνηστία·
τρίτον δ᾿ ὅτι λειτουργεῖν οὐδενὶ τῶν ἱερέων ἔξεστιν,
ὃς ἂν μὴ ὁλόκληρος ᾖ· καὶ γὰρ τῷ βραχυτάτῳ
μώμῳ σκορακίζεται.</p></div>

<div type="textpart" subtype="section" n="243"><p>παρηγορεῖ δὴ τοὺς μηκέτι
τὴν τῶν ἀδικημάτων ὁδὸν ἰόντας ὡς ἱερατικοῦ
γένους ἕνεκα προαιρέσεως καθαρᾶς μεταλαχόντας
καὶ πρὸς ἱερέων ἰσοτιμίαν ἐπαχθέντας. ὅθεν καὶ
μιᾷ ἡμέρᾳ τὸ περὶ ἁμαρτίας ἱερεῖον ἀναλίσκεται, ὡς
δέον ὑπερτίθεσθαι μὲν τὸ ἁμαρτάνειν μέλλοντας ἀεὶ
πρὸς αὐτὸ καὶ βραδύνοντας, πρὸς δὲ τὸ κατορθοῦν
ἐπεσπευσμένῳ τάχει χρῆσθαι.</p></div>

<div type="textpart" subtype="section" n="244"><p>τὰ δ᾿
ὑπὲρ τοῦ ἀρχιερέως ἢ τοῦ ἔθνους ἕνεκα πλημμελείας
σφαγιαζόμενα πρὸς μὲν ἐδωδὴν οὐ σκευάζεται,
κατακαίεται δ᾿ ἐπὶ τῆς ἱερᾶς τέφρας, ὡς
ἐλέχθη· κρείττων γὰρ οὐδεὶς ἀρχιερέως ἢ τοῦ
ἔθνους ἐστίν, ὃς ἁμαρτησάντων γενήσεται παραιτητής.
</p></div>

<div type="textpart" subtype="section" n="245"><p>εἰκότως οὖν ἀναλίσκεται τὰ κρέα πυρί,



<pb n="7.243"/>

κατὰ μίμησιν τῶν ὁλοκαυτουμένων, ἐπὶ τιμῇ τῶν
προσώπων, οὐχ ὅτι πρὸς ἀξίωσιν αἱ ἱεραὶ γίνονται
κρίσεις, ἀλλ᾿ ὅτι τῶν τὰς ἀρετὰς μεγάλων καὶ ὡς
ἀληθῶς ἁγίων ἁμαρτήματα τοιαῦτά ἐστιν, ὡς
ἑτέρων κατορθώματα νομίζεσθαι.</p></div>

<div type="textpart" subtype="section" n="246"><p>καθάπερ γὰρ ἡ
βαθεῖα καὶ  <milestone unit="altpage" n="249"/> ἀρετῶσα πεδιάς, κἂν ἀφορήσῃ ποτέ,
τῆς λυπρόγεω φύσει καρπὸν φέρει πλείονα, τὸν
αὐτὸν τρόπον καὶ τῶν σπουδαίων καὶ φιλοθέων
συμβαίνει τὰς πρὸς καλοκἀγαθίαν ἀφορίας ἀμείνους
εἶναι ὧν ἐκ τύχης οἱ φαῦλοι κατορθοῦσι· γνώμῃ
γὰρ οὐδὲν ὑγιὲς δρᾶν ὑπομένουσι.
</p></div>

<div type="textpart" subtype="section" n="247"><p><milestone unit="altchapter" n="45"/> Ταῦτα διαταξάμενος περὶ ἑκάστης ἰδέας
τῶν θυσιῶν ἐν μέρει, τῆς τε ὁλοκαύτου καὶ σωτηρίου
καὶ περὶ ἁμαρτίας, ἄλλην προσνομοθετεῖ κοινὴν
τῶν τριῶν, ἵνα ταύτας ἐπιδείξῃ φίλας καὶ συγγενεῖς
οὔσας· ἡ δὲ συναγωγὸς αὐτῶν εὐχὴ μεγάλη καλεῖται.
</p></div>

<div type="textpart" subtype="section" n="248"><p>διὰ τί δὲ ταύτης ἔτυχε τῆς προσρήσεως,
λεκτέον· ὅταν ἀπάρξωνταί τινες ἀπὸ παντὸς μέρους
κτήσεως, πυρούς, κριθάς, ἔλαιον, οἶνον, τὰ κάλλιστα
τῶν ἀκροδρύων, ἔπειτα τῶν ζῴων τὰ πρωτότοκα
ἀρρενικά, τὰ μὲν ἐκ τῶν καθαρῶν καθιερώσαντες,
τὰ δ᾿ ἐκ τῶν μὴ καθαρῶν κατ᾿ ἀξίαν
τιμησάμενοι, μηκέτ᾿ ἔχοντες ὕλας, ἐν αἷς διαθήσονται
τὴν εὐσέβειαν, αὑτοὺς ἀνατιθέασι καὶ
καθιεροῦσιν, ἄλεκτον ἐπιδεικνύμενοι ὁσιότητα καὶ
ὑπερβολήν τινα γνώμης φιλοθέου. διὸ καὶ μεγάλη



<pb n="7.245"/>

προσηκόντως εὐχὴ καλεῖται· κτημάτων γὰρ τὸ
μέγιστον αὐτός τίς ἐστιν αὑτῷ· οὗ παραχωρεῖ καὶ
ἐξίσταται.</p></div>

<div type="textpart" subtype="section" n="249"><p>ποιησαμένῳ δὲ τὴν εὐχὴν τάδε διαγορεύει·
πρῶτον μὲν ἄκρατον μὴ προσφέρεσθαι μηδ᾿
“ὅσα ἐκ σταφυλῆς κατεργάζεται” μηδ᾿ ἄλλο τι
μέθυσμα πίνειν ἐπὶ καθαιρέσει λογισμοῦ, νομίζοντα
τὸν χρόνον ἐκεῖνον ἱερᾶσθαι· καὶ γὰρ τοῖς λειτουργοῖς
τῶν ἱερέων δίψαν ἀκουμένοις ὕδατι τὰ
περὶ μέθην ἀπείρηται·</p></div>

<div type="textpart" subtype="section" n="250"><p>δεύτερον δὲ τὰς τρίχας τῆς
κεφαλῆς μὴ ἀποκείρεσθαι, σύμβολον ἐναργὲς τοῖς
ὁρῶσι παρέχοντα<ref target="7-245-1"/> τοῦ μὴ παρακόπτειν τὸ νόμισμα
τῆς εὐχῆς· τρίτον δὲ τὸ σῶμα φυλάττειν καθαρὸν
καὶ ἀμίαντον, ὡς μὴ γονεῦσιν ἐπεισιέναι τετελευτηκόσι
μηδ᾿ ἀδελφοῖς, τὴν φυσικὴν εὔνοιαν καὶ
συμπάθειαν πρὸς τὰ οἰκεῖα καὶ φίλτατα νικώσης
εὐσεβείας, ἣν ἀεὶ νικᾶν καλὸν ὁμοῦ καὶ συμφέρον.
</p></div>

<div type="textpart" subtype="section" n="251"><p> <milestone unit="altchapter" n="46"/> ἡκούσης δὲ τῆς προθεσμίας,
τρία ζῷα κελεύει προσάγειν ἐπὶ λύσει τῆς εὐχῆς,
ἄρνα καὶ ἀμνάδα καὶ κριόν, τὸν μὲν εἰς ὁλοκαύτωσιν,
τὴν δὲ περὶ ἁμαρτίας, τὸν δὲ κριὸν εἰς θυσίαν
τοῦ σωτηρίου.</p></div>

<div type="textpart" subtype="section" n="252"><p>πᾶσι γὰρ τούτοις ἐμφέρεταί<ref target="7-245-2"/> πως ὁ
εὐξάμενος, τῇ μὲν ὁλοκαύτῳ θυσίᾳ διὰ τὸ μὴ τῶν
ἄλλων μόνον ἀπαρχῶν ἀλλὰ καὶ ἑαυτοῦ παραχωρεῖν,
τῇ δὲ περὶ ἁμαρτίας διὰ τὸ ἄνθρωπος εἶναι—καὶ
γὰρ ὁ τέλειος ᾗ γενητὸς οὐκ ἐκφεύγει τὸ
διαμαρτάνειν—, τῇ δὲ τοῦ σωτηρίου, διότι τὸν
σωτῆρα ὄντως θεὸν ἐπιγέγραπται τῆς σωτηρίας


<pb n="7.247"/>

αἴτιον, ἀλλ᾿ οὐκ ἰατροὺς καὶ τὰς παρ᾿ αὐτοῖς
δυνάμεις· οἱ  <milestone unit="altpage" n="250"/> μὲν γὰρ ἐπίκηροι καὶ θνητοὶ μηδ᾿
αὑτοῖς ὑγείαν ἱκανοὶ παρασχεῖν, αἱ δ᾿ οὔτε πάντας
οὔτ᾿ ἀεὶ τοὺς αὐτοὺς ὠφελοῦσιν, ἀλλ᾿ ἔστιν ὅτε καὶ
μέγα βλάπτουσιν, ἐπειδὴ τὸ κῦρος ἕτερος ἀνῆπται
καὶ τῶν δυνάμεων καὶ τῶν χρωμένων αὐταῖς.
</p></div>

<div type="textpart" subtype="section" n="253"><p> ἐκπλήττει δέ με τὸ τῶν τριῶν ζῴων
προσαγομένων εἰς διαφερούσας θυσίας μηδὲν εἶναι
ἑτερογενές, ἀλλὰ ταὐτοῦ γένους τὰ πάντα, κριὸν καὶ
ἄρνα καὶ ἀμνάδα· βούλεται γάρ, ὅπερ ἔφην μικρῷ
πρότερον, διὰ τούτου παραστῆσαι, ὅτι ἀδελφαὶ καὶ
συγγενεῖς εἰσιν αἱ τρεῖς ἰδέαι τῶν θυσιῶν, τῷ καὶ
τὸν μετανοοῦντα σῴζεσθαι καὶ τὸν σῳζόμενον ἐκ
τῶν ψυχικῶν ἀρρωστημάτων μετανοεῖν καὶ ἑκάτερον
σπεύδειν πρὸς ὁλόκληρον καὶ παντελῆ διάθεσιν,
ἧς ἡ ὁλόκαυτος θυσία σύμβολον.
</p></div>

<div type="textpart" subtype="section" n="254"><p>ἐπεὶ δ᾿ αὑτὸν ηὔξατο προσαγαγεῖν, τὸν δ᾿ ἱερὸν
βωμὸν οὐ θέμις αἵματι ἀνθρωπίνῳ μιαίνεσθαι, ἔδει
δέ τι πάντως μέρος ἱερουργηθῆναι, μέρος ἐσπούδασε
λαβεῖν, ὅπερ ἀφαιρεθὲν οὔτ᾿ ἀλγηδόνας οὔτε λώβην
ἀπεργάζεται· τοῦ γὰρ κατὰ τὸ σῶμα φυτικοῦ
καθάπερ δένδρου περιττοὺς κλάδους τὰς τῆς
κεφαλῆς τρίχας ἀπέκειρε καὶ παρέδωκε πυρί, ᾧ
τὰ κρέα τῆς τοῦ σωτηρίου θυσίας ἕψεται· προσηκόντως,
ἵνα τι τῶν τοῦ εὐξαμένου μέρος, ὃ μὴ


<pb n="7.249"/>

ἐπιφέρειν ἔξεστι τῷ βωμῷ, θυσίας γοῦν εἴδει
συνανακραθῇ, γενόμενον ὕλη φλογὸς ἱερᾶς.
</p></div>

<div type="textpart" subtype="section" n="255"><p><milestone unit="altchapter" n="47"/> Ταῦτα μὲν κοινὰ τῶν ἄλλων. ἔδει δὲ
καὶ τοὺς ἱερεῖς ἀπάρξασθαί τι τῷ βωμῷ, μὴ
νομίσαντας ἀσυλίαν εὑρῆσθαι τὰς ὑπηρεσίας καὶ
λειτουργίας ἐφ᾿ ὧν ἐτάχθησαν. ἡ δ᾿ ἀπαρχὴ πρέπουσα
ἱερεῦσιν ἀπ᾿ οὐδενὸς τῶν ἐναίμων, ἀλλ᾿ ἀπὸ
τοῦ καθαρωτάτου τῆς ἀνθρωπίνης τροφῆς·</p></div>

<div type="textpart" subtype="section" n="256"><p>σεμίδαλις
γάρ ἐστιν ἡ ἐνδελεχὴς αὐτῶν θυσία, μέτρου
ἱεροῦ τὸ δέκατον καθ᾿ ἑκάστην ἡμέραν, οὗ τὸ μὲν
ἥμισυ πρωΐας, τὸ δὲ ἥμισυ δείλης προσάγεται,
ταγηνισθὲν ἐν ἐλαίῳ, μηδενὸς εἰς βρῶσιν ὑπολειφθέντος·
χρησμὸς γάρ ἐστι, πᾶσαν θυσίαν ἱερέως
ὁλόκαυτον εἶναι καὶ μηδὲν αὐτῆς εἰς ἐδωδὴν ἀπονέμεσθαι.
<milestone unit="para"/>Εἰρηκότες οὖν, ὡς οἷόν τε ἦν, τὰ περὶ θυσιῶν
ἑξῆς καὶ περὶ τῶν θυόντων λέξομεν.
</p></div>

<div type="textpart" subtype="section" n="258"><p><milestone unit="altchapter" n="48"/>  <ref target="7-249-1"/><milestone unit="altpage" n="251"/>Βούλεται τὸν ἀνάγοντα θυσίας ὁ
νόμος καθαρὸν εἶναι σῶμα καὶ ψυχήν, ψυχὴν μὲν
ἀπό τε τῶν παθῶν καὶ νοσημάτων καὶ ἀρρωστημάτων
καὶ κακιῶν τῶν ἔν τε λόγοις καὶ πράξεσι,
τὸ δὲ σῶμα ἀφ᾿ ὧν ἔθος αὐτῷ μιαίνεσθαι.</p></div>

<div type="textpart" subtype="section" n="258"><p>κάθαρσιν
δ᾿ ἐπενόησεν ἑκατέρῳ τὴν προσήκουσαν, ψυχῇ μὲν
διὰ τῶν πρὸς τὰς θυσίας εὐτρεπιζομένων ζῴων, σώματι
δὲ διὰ λουτρῶν καὶ περιρραντηρίων, περὶ ὧν
μικρὸν ὕστερον ἐροῦμεν· ἄξιον γὰρ τῷ κρείττονι καὶ
ἡγεμονικωτέρῳ τῶν ἐν ἡμῖν, ψυχῇ, καὶ τὰ τῶν



<pb n="7.251"/>
λόγων ἀπονεῖμαι πρεσβεῖα.</p></div>

<div type="textpart" subtype="section" n="259"><p>τίς οὖν ἡ ταύτης
κάθαρσις; ἴδε, φησίν, ὦ οὗτος, ὃ προσάγεις
ἱερεῖον, ὡς ἔστιν ὁλόκληρον καὶ παντελῶς μώμων
ἀμέτοχον, ἐπικριθὲν ἐκ πολλῶν ἀριστίνδην διανοίαις
μὲν ἀδεκάστοις ἱερέων ὀξυωπεστάταις δ᾿ αὐτῶν
ὄψεσι καὶ τῷ συνεχεῖ τῆς ἀσκήσεως συγκεκροτημέναις
εἰς ἀνυπαίτιον ἐπίσκεψιν· ἐὰν γὰρ μὴ τοῖς
ὀφθαλμοῖς μᾶλλον ἢ τῷ λογισμῷ τοῦτο κατίδῃς,
ἐκνίψῃ τὰ ἁμαρτήματα καὶ ὅσας ἐν ἅπαντι τῷ βίῳ
κηλῖδας ἀπεμάξω,<ref target="7-251-1"/> τὰ μὲν ἀβουλήτοις συντυχίαις,
τὰ δὲ καθ᾿ ἑκούσιον γνώμην.</p></div>

<div type="textpart" subtype="section" n="260"><p>εὑρήσεις γὰρ τὴν
τοσαύτην περὶ τὸ ζῷον ἀκριβολογίαν αἰνιττομένην
διὰ συμβόλου τὴν τῶν σῶν βελτίωσιν ἠθῶν· οὐ γὰρ
ὑπὲρ ἀλόγων ὁ νόμος, ἀλλ᾿ ὑπὲρ τῶν νοῦν καὶ λόγον
ἐχόντων, ὥστε οὐ τῶν θυομένων φροντίς ἐστιν, ἵνα
μηδεμίαν ἔχῃ λώβην, ἀλλὰ τῶν θυόντων, ἵνα περὶ
μηδὲν πάθος κηραίνωσι.</p></div>

<div type="textpart" subtype="section" n="261"><p>τό γε μὴν σῶμα,
ὡς εἶπον, λουτροῖς καὶ περιρραντηρίοις καθαίρει
καὶ οὐκ ἐᾷ περιρρανάμενον εἰς ἅπαξ ἢ ἀπολουσάμενον
εὐθὺς εἴσω περιβόλων ἱερῶν παρέρχεσθαι,
ἀλλὰ ἑπτὰ ἡμέρας ἔξω διατρίβειν κελεύει καὶ δὶς
περιρραίνεσθαι τῇ τρίτῃ καὶ ἑβδόμῃ καὶ μετὰ
ταῦτα λουσαμένῳ παρέχει τάς τε εἰσόδους καὶ τὰς
ἱερουργίας ἀδεεῖς.</p></div>

<div type="textpart" subtype="section" n="262"><p>
<milestone unit="para"/><milestone unit="altpage" n="252"/><milestone unit="altchapter" n="49"/> ὅσον δὲ κἀν τούτῳ
τὸ προμηθὲς καὶ φιλόσοφον, ἐπισκεπτέον. οἱ
μὲν ἄλλοι σχεδὸν ἅπαντες ἀμιγεῖ ὕδατι περιρραίνονται,
θαλάττῃ μὲν οἱ πολλοί, τινὲς δὲ ποταμοῖς,
οἱ δὲ καὶ κάλπεσιν ἐκ πηγῶν ἀρυόμενοι· Μωυσῆς δὲ
τέφραν προετοιμασάμενος ὑπολειφθεῖσαν ἐξ ἱεροῦ




<pb n="7.253"/>

πυρὸς—ὃν δὲ τρόπον, αὐτίκα δηλωθήσεται—ἀπὸ
ταύτης φησὶ δεῖν ἀναιρεῖσθαι καὶ ἐμβάλλοντας εἰς
ἀγγεῖον αὖθις ὕδωρ ἐπιφέρειν, εἶτα ἐκ τοῦ κράματος
βάπτοντας ὑσσώπου κλάδους τοῖς καθαιρομένοις
ἐπιρραίνειν.</p></div>

<div type="textpart" subtype="section" n="263"><p>αἰτία δ᾿ οὐκ ἀπὸ σκοποῦ λέγοιτ᾿ ἂν
ἥδε· βούλεται τοὺς ἐπὶ τὴν τοῦ ὄντος θεραπείαν
ἰόντας γνῶναι πρότερον ἑαυτοὺς καὶ τὴν ἰδίαν
οὐσίαν· ὁ γὰρ ἀνεπιστήμων ἑαυτοῦ πῶς ἂν δυνηθείη
καταλαβεῖν τὴν ἀνωτάτω καὶ πάνθ᾿ ὑπερβάλλουσαν
θεοῦ δύναμιν;</p></div>

<div type="textpart" subtype="section" n="264"><p>ἔστιν οὖν ἡμῶν ἡ κατὰ τὸ σῶμα
οὐσία, γῆ καὶ ὕδωρ, ἧς ὑπομιμνῄσκει διὰ τῆς
καθάρσεως, αὐτὸ τοῦθ᾿ ὑπολαμβάνων εἶναι τὴν
ὠφελιμωτάτην κάθαρσιν, τὸ γνῶναί τινα ἑαυτὸν καὶ
ἐξ οἵων ὡς οὐδεμιᾶς σπουδῆς ἀξίων, τέφρας καὶ
ὕδατος, συνεκράθη.</p></div>

<div type="textpart" subtype="section" n="265"><p>τοῦτο γὰρ ἐπιγνοὺς τὴν ἐπίβουλον
οἴησιν εὐθὺς ἀποστραφήσεται καὶ καθελὼν
τὸ ὑπέραυχον εὐαρεστήσει θεῷ καὶ μεταποιήσεται
τῆς ἵλεω δυνάμεως αὐτοῦ &lt;τοῦ&gt; μισοῦντος ἀλαζονείαν.
εἴρηται γάρ που καλῶς, ὅτι ὁ ἐγχειρῶν
ὑπεραύχοις ἢ λόγοις ἢ ἔργοις οὐκ ἀνθρώπους μόνον
ἀλλὰ καὶ “θεὸν παροξύνει” τὸν ἰσότητος καὶ
παντὸς τοῦ ἀρίστου δημιουργόν.</p></div>

<div type="textpart" subtype="section" n="266"><p>ἐν οὖν τῷ περιρραίνεσθαι
πληττομένοις καὶ διεγειρομένοις μόνον
οὐκ ἄντικρυς αὐτὰ τὰ στοιχεῖα, γῆ καὶ ὕδωρ, φωνὴν
ἀφιέντα φησίν· ἡμεῖς ἐσμεν ἡ τοῦ σώματος ὑμῶν
οὐσία, ἡμᾶς ἡ φύσις κερασαμένη θείᾳ τέχνῃ
διέπλασεν εἰς ἀνθρωπόμορφον ἰδέαν, ἐξ ἡμῶν
παγέντες, ὅτε ἐγένεσθε, πάλιν εἰς ἡμᾶς ἀναλυθήσεσθε,
ὅταν δέῃ θνῄσκειν· οὐδὲν γὰρ εἰς τὸ


<pb n="7.255"/>

μὴ ὂν φθείρεσθαι πέφυκεν, ἀλλ᾿ ἐξ ὧν ἡ ἀρχή,
πρὸς ταῦτα καὶ τὸ τέλος.
</p></div>

<div type="textpart" subtype="section" n="267"><p><milestone unit="altchapter" n="50"/> Ἤδη δ᾿ ἀναγκαῖον καὶ τὴν ὑπόσχεσιν ἀποδοῦναι
τῆς περὶ τὴν τέφραν ταύτην ἰδιότητος· ἔστι
γὰρ οὐ ξύλων αὐτὸ μόνον δαπανηθέντων ὑπὸ πυρός,
ἀλλὰ καὶ ζῴου πρὸς τὴν τοιαύτην κάθαρσιν ἐπιτηδείου.
</p></div>

<div type="textpart" subtype="section" n="268"><p>κελεύει γὰρ δάμαλιν πυρρὰν ἄζυγον
ἄμωμον ἀχθεῖσαν σφαγιασθῆναι μὲν ἔξω πόλεως,
τὸν δ᾿ ἀρχιερέα λαμβάνοντα ἀπὸ τοῦ αἵματος
ἑπτάκις ἐπιρραίνειν ἀντικρὺ τοῦ νεὼ πάντα, εἶθ᾿
ὅλην κατακαίειν σὺν δορᾷ καὶ κρέασι καὶ αἵματι
καὶ πλήρει τῇ κοιλίᾳ περιττωμάτων· ἤδη δ᾿ ὑπομαραινομένης
τῆς φλογὸς εἰς τὸ μεσαίτατον  <milestone unit="altpage" n="253"/> τρία
ταῦτα ἐμβάλλειν, ξύλον κέδρινον καὶ ὕσσωπον καὶ
κόκκινον, κελεύει, εἶτ᾿ ἐὰν ἀποσβεσθῇ, τὴν τέφραν
συλλέγειν καθαρὸν ἄνθρωπον καὶ ἀποτιθέναι πάλιν
ἔξω πόλεως ἐν χωρίῳ καθαρῷ.</p></div>

<div type="textpart" subtype="section" n="269"><p>τίνα δὲ διὰ τούτων
ὡς διὰ συμβόλων αἰνίττεται, δι᾿ ἑτέρων ἠκριβώσαμεν
ἀλληγοροῦντες. ἀναγκαῖον οὖν τοὺς μέλλοντας
φοιτᾶν εἰς τὸ ἱερὸν ἐπὶ μετουσίᾳ θυσίας τό
τε σῶμα φαιδρύνεσθαι καὶ τὴν ψυχὴν πρὸ τοῦ
σώματος· δεσπότις γὰρ καὶ βασιλὶς καὶ ἐν ἅπασι
κρείττων ἅτε θειοτέρας φύσεως μεταλαχοῦσα. τὰ
δὲ φαιδρύνοντα διάνοιάν ἐστι σοφία καὶ τὰ σοφίας
δόγματα πρὸς τὴν θεωρίαν τοῦ κόσμου καὶ τῶν ἐν
αὐτῷ ποδηγετοῦντα καὶ ὁ τῶν ἄλλων ἀρετῶν ἱερὸς
χορὸς καὶ αἱ κατ᾿ ἀρετὰς καλαὶ καὶ σφόδρα ἐπαινεταὶ




<pb n="7.257"/>
ταὶ πράξεις.</p></div>

<div type="textpart" subtype="section" n="270"><p>ὁ μὲν οὖν τούτοις διακεκοσμημένος ἴτω
θαρρῶν εἰς οἰκειότατον αὐτῷ τὸν νεών, ἐνδιαίτημα
πάντων ἄριστον, ἱερεῖον ἐπιδειξόμενος αὑτόν· ὅτῳ
δ᾿ ἐγκάθηνται καὶ ἐλλοχῶσιν αἱ πλεονεξίαι καὶ
ἐπιθυμίαι τῶν ἀδικιῶν, ἐγκαλυψάμενος ἠρεμείτω
τὴν ἀναίσχυντον ἀπόνοιαν καὶ τὸ λίαν θράσος ἐν οἷς
εὐλάβεια λυσιτελὲς ἐπισχών· τὸ γὰρ τοῦ ὄντως
ὄντος ἱερὸν ἀνιέροις ἄβατον.</p></div>

<div type="textpart" subtype="section" n="271"><p><ref target="7-257-1"/> θυσίαις, εἴποιμ᾿ ἄν,
ὦ γενναῖε, ὁ θεὸς οὐ χαίρει, κἂν ἑκατόμβας ἀνάγῃ
τις· κτήματα γὰρ αὐτοῦ τὰ πάντα, κεκτημένος
ὅμως<ref target="7-257-2"/> οὐδενὸς δεῖται· χαίρει δὲ φιλοθέοις γνώμαις
καὶ ἀνδράσιν ἀσκηταῖς ὁσιότητος, παρ᾿ ὧν ψαιστὰ
καὶ κριθὰς καὶ τὰ εὐτελέστατα ὡς τιμιώτατα πρὸ
τῶν πολυτελεστάτων ἄσμενος δέχεται·</p></div>

<div type="textpart" subtype="section" n="272"><p>κἂν μέντοι
μηδὲν ἕτερον κομίζωσιν, αὑτοὺς φέροντες πλήρωμα
καλοκἀγαθίας τελειότατον τὴν ἀρίστην ἀνάγουσι
θυσίαν, ὕμνοις καὶ εὐχαριστίαις τὸν εὐεργέτην καὶ
σωτῆρα θεὸν γεραίροντες, τῇ μὲν διὰ τῶν φωνητηρίων
ὀργάνων, τῇ δὲ ἄνευ γλώττης καὶ στόματος,
μόνῃ ψυχῇ τὰς νοητὰς ποιούμενοι διεξόδους καὶ
ἐκβοήσεις, ὧν ἓν μόνον οὖς ἀντιλαμβάνεται τὸ
θεῖον· αἱ γὰρ τῶν ἀνθρώπων οὐ φθάνουσιν ἀκοαὶ
συναισθέσθαι.
</p></div>

<div type="textpart" subtype="section" n="273"><p><milestone unit="altchapter" n="51"/> Ὡς δ᾿ ἀψευδής ἐστιν οὗτος ὁ λόγος καὶ οὐκ
ἐμὸς ἀλλὰ τῆς φύσεως, μαρτυρεῖ μέν πως καὶ ἡ




<pb n="7.259"/>

ἐνάργεια τρανὴν παρέχουσα πίστιν τοῖς μὴ διὰ τὸ
φιλόνεικον ἐπιτηδεύουσιν ἀπιστίαν, μαρτυρεῖ δὲ καὶ
ὁ νόμος προστάξας δύο κατασκευασθῆναι βωμοὺς
καὶ ταῖς ὕλαις καὶ τοῖς τόποις καὶ ταῖς χρείαις
διαφέροντας·</p></div>

<div type="textpart" subtype="section" n="274"><p>ὁ μὲν γὰρ ἐκ λίθων λογάδων ἀτμήτων
συνῳκοδόμηται καὶ ἐν ὑπαίθρῳ παρὰ ταῖς τοῦ νεὼ
προσβάσεσιν ἵδρυται καὶ γέγονε πρὸς χρείαν τὴν
τῶν ἐναίμων· ὁ δὲ χρυσοῦ μὲν τοῦ καθαρωτάτου
κατεσκεύασται, ἵδρυται δ᾿ ἐν ἀδύτοις εἴσω τοῦ
προτέρου καταπετάσματος, ὃς οὐδενὶ τῶν ἄλλων
ἐστὶν  <milestone unit="altpage" n="245"/> ὁρατὸς ὅτι μὴ τοῖς ἁγνεύουσι τῶν ἱερέων καὶ
γέγονε πρὸς χρείαν τὴν τῶν θυμιαμάτων.</p></div>

<div type="textpart" subtype="section" n="275"><p>ἐξ οὗ
δῆλόν ἐστιν, ὅτι καὶ βραχύτατον λιβανωτὸν παρ᾿
ἀνδρὸς ὁσίου τιμιώτερον ὁ θεὸς νομίζει μυρίων
θρεμμάτων, ὅσα ἄν τις ἱερουργῇ μὴ σφόδρα ἀστεῖος
ὤν· ὅσῳ γάρ, οἶμαι, λίθων μὲν εἰκαίων ἀμείνων
χρυσός, τὰ δ᾿ ἐν ἀδύτοις τῶν ἐκτὸς ἁγιώτερα,
τοσούτῳ κρείττων ἡ διὰ τῶν ἐπιθυμιωμένων εὐχαριστία
τῆς διὰ τῶν ἐναίμων.</p></div>

<div type="textpart" subtype="section" n="276"><p>ὅθεν οὐ μόνον ὕλης
πολυτελείᾳ καὶ κατασκευῇ καὶ τόπῳ τετίμηται ὁ
τῶν θυμιαμάτων βωμός, ἀλλὰ καὶ τῷ πρότερον καθ᾿
ἑκάστην ἡμέραν ὑπηρετεῖν ταῖς πρὸς θεὸν ἀνθρώπων
εὐχαριστίαις· οὐ γὰρ ἐφεῖται τὴν ὁλόκαυτον
θυσίαν ἔξω προσαγαγεῖν, πρὶν ἔνδον περὶ βαθὺν


<pb n="7.261"/>
ὄρθρον ἐπιθυμιᾶσαι.</p></div>

<div type="textpart" subtype="section" n="277"><p>τὸ δ᾿ ἐστὶ σύμβολον
οὐχ ἑτέρου τινὸς ἢ τοῦ παρὰ θεῷ μὴ τὸ
πλῆθος τῶν καταθυομένων εἶναι τίμιον, ἀλλὰ τὸ
καθαρώτατον τοῦ θύοντος πνεῦμα λογικόν· εἰ μὴ
ἄρα δικαστὴς μέν, ᾧ μέλει τῆς ὁσίας κρίσεως, παρά
τινος τῶν κρινομένων οὐκ ἂν λάβοι δῶρα ἢ λαβὼν
ἔνοχος ἔσται δωροδοκίᾳ, οὐδ᾿ ἀνὴρ ἀστεῖος παρὰ
μοχθηροῦ τινος, ἄνθρωπος παρ᾿ ἀνθρώπου πλουτοῦντος
αὐτὸς ἴσως δεόμενος, σὺ δ᾿ ᾠήθης τὸν θεὸν
δεκάζεσθαι, τὸν αὐταρκέστατον ἑαυτῷ καὶ μηδενὸς
τῶν ἐν γενέσει χρεῖον, ὅστις ὢν τὸ πρῶτον ἀγαθόν,
τὸ τελειότατον, ἡ ἀέναος πηγὴ φρονήσεως καὶ
δικαιοσύνης καὶ πάσης ἀρετῆς, ἀποστρέφεται τὰς
παρὰ τῶν ἀδίκων δωρεάς.</p></div>

<div type="textpart" subtype="section" n="278"><p>ὁ δὲ κομίζων οὐ πάντων
ἀναισχυντότατος ἐξ ὧν ἔκλεψεν ἢ ἥρπασεν ἢ
ἠρνήσατο ἢ ἀπεστέρησε μέρος ὡς κοινωνῷ τῆς
ἑαυτοῦ κακίας καὶ πλεονεξίας διδούς; πάντων
κακοδαιμονέστατε, εἴποιμ᾿ ἂν τῷ τοιούτῳ, δυοῖν
θάτερον ἢ λήσεσθαι προσδοκᾷς ἢ καταφανήσεσθαι·
</p></div>

<div type="textpart" subtype="section" n="279"><p>λήσεσθαι μὲν οὖν ὑπολαμβάνων ἀνεπιστήμων εἶ
θεοῦ δυνάμεως, καθ᾿ ἣν ἅμα πάντα ὁρᾷ καὶ πάντων
ἀκούει· νομίζων δ᾿ ἐμφανήσεσθαι θρασύτατος εἶ·
δέον ἐφ᾿ οἷς ἥμαρτες ἐγκαλύπτεσθαι, προφέρεις εἰς
μέσον τὰ δείγματα ὧν ἠδίκησας καὶ ἐπισεμνυνόμενος
διανέμῃ πρὸς θεόν, ἀπαρχὰς αὐτῷ κομίζων


<pb n="7.263"/>

ἀνοσίους, καὶ οὐκ ἐλογίσω τοῦθ᾿ ὅτι οὔτε νόμος
ἀνομίαν παραδέχεται οὔτε φῶς ἡλιακὸν σκότος. ὁ
δὲ θεὸς καὶ νόμων ἐστὶ παράδειγμα ἀρχέτυπον καὶ
ἡλίου ἥλιος, νοητὸς αἰσθητοῦ, παρέχων ἐκ τῶν
ἀοράτων πηγῶν ὁρατὰ φέγγη τῷ βλεπομένῳ.</p></div>

<div type="textpart" subtype="section" n="280"><p><ref target="7-263-1"/><milestone unit="altpage" n="264"/>Πάνυ καλῶς ἐν ταῖς ἱεραῖς τοῦ νόμου στήλαις
κἀκεῖνο ἀναγέγραπται, μίσθωμα πόρνης εἰς τὸ ἱερὸν
μὴ κομίζειν πεπρακυίας τὴν ἰδίαν ὥραν, ἑλομένης
ἕνεκα λημμάτων αἰσχρῶν ἐπονείδιστον βίον.</p></div>

<div type="textpart" subtype="section" n="281"><p>εἰ δὲ
τὰ παρὰ γυναικὸς ἡταιρηκυίας δῶρα ἀνίερα, πῶς
οὐχὶ μᾶλλον τὰ παρὰ ψυχῆς πεπορνευμένης, ἥτις
παρέρριψεν  <milestone unit="altpage" n="265"/> ἑαυτὴν ἐπ᾿ αἰσχύνῃ καὶ ὕβρεσι ταῖς
ἐσχάταις, οἰνοφλυγίαις, ὀψοφαγίαις, φιλαργυρίαις,
φιλοδοξίαις, φιληδονίαις, ἄλλαις μυρίαις παθῶν τε
αὖ καὶ νοσημάτων καὶ κακιῶν ἰδέαις; ὧν τὰ
μιάσματα ἐκεῖνα τίς ἂν ἐκνίψαι χρόνος; ἔγωγε οὐκ
οἶδα.</p></div>

<div type="textpart" subtype="section" n="282"><p>τῶν μὲν γὰρ ἑταιρῶν τὴν ἐργασίαν κατέλυσε
πολλάκις γῆρας, ἐπειδήπερ ἐξώροις γενομέναις
οὐδεὶς ἔτι πρόσεισιν, ἀπομαρανθείσης ὥσπερ τινῶν
ἀνθῶν τῆς ἀκμῆς· ψυχῆς δὲ πορνείαν ἀκολασίᾳ
συντρόφῳ καὶ συνήθει πεπαιδοτριβημένης τίς ἂν
αἰὼν μεταβάλοι πρὸς εὐκοσμίαν; αἰὼν μὲν οὔ,
θεὸς δὲ μόνος, ᾧ δυνατὰ τὰ παρ᾿ ἡμῖν ἀδύνατα.
</p></div>

<div type="textpart" subtype="section" n="283"><p>δεῖ δὴ τὸν μέλλοντα θύειν σκέπτεσθαι, μὴ εἰ τὸ



<pb n="7.265"/>

ἱερεῖον ἄμωμον, ἀλλ᾿ εἰ ἡ διάνοια ὁλόκληρος αὐτῷ
καὶ παντελὴς καθέστηκε. διερευνάτω μέντοι καὶ
τὰς αἰτίας, ὧν ἕνεκα ἀνάγειν ἀξιοῖ θυσίας· ἤτοι γὰρ
εὐχαριστῶν ἐπὶ προϋπηργμέναις εὐεργεσίαις ἢ βεβαιότητα
παρόντων ἢ μελλόντων κτῆσιν ἀγαθῶν
αἰτούμενος ἢ κακῶν παρόντων ἢ προσδοκωμένων
ἀποτροπήν, ἐφ᾿ οἷς ἅπασιν ὑγείαν καὶ σωτηρίαν
ἐκπορίζειν ὀφείλει τῷ λογισμῷ.</p></div>

<div type="textpart" subtype="section" n="284"><p>εἴτε γὰρ ἐπὶ
προϋπηργμένοις εὐχαριστεῖ, μὴ ἀχαριστησάτω
φαῦλος γενόμενος—σπουδαίῳ γὰρ ἐδόθησαν αἱ
χάριτες—, εἴτε βεβαιούμενος τὰ παρόντα ἀγαθὰ καὶ
χρηστὰ περὶ τῶν μελλόντων προσδοκῶν, ἄξιον
αὑτὸν παρεχέτω τῶν εὐπραγιῶν ἀστεῖος ὤν, εἴτε
κακῶν τινων φυγὴν αἰτούμενος, μὴ δράτω κολάσεων
ἐπάξια καὶ τιμωριῶν.</p></div>

<div type="textpart" subtype="section" n="285"><p><milestone unit="altpage" n="254"/><milestone unit="altchapter" n="52"/> <ref target="7-265-1"/>Πῦρ, φησίν, ἐπὶ τοῦ θυσιαστηρίου καυθήσεται
διὰ παντὸς ἄσβεστον· εἰκότως, οἶμαι, καὶ
προσηκόντως· ἐπειδὴ γὰρ αἱ τοῦ θεοῦ χάριτες
ἀέναοι καὶ ἀνελλιπεῖς καὶ ἀδιάστατοι, ὧν μεθ᾿
ἡμέραν καὶ νύκτωρ οἱ ἄνθρωποι τυγχάνουσιν, καὶ τὸ
σύμβολον τῆς εὐχαριστίας, ἡ ἱερὰ φλόξ, ζωπυρείσθω
καὶ ἀεὶ ἄσβεστος  <milestone unit="altpage" n="255"/> ἔστω.</p></div>

<div type="textpart" subtype="section" n="286"><p>τάχα μέντοι καὶ διὰ
τοῦδε<ref target="7-265-2"/> βούλεται τὰς παλαιὰς ταῖς νέαις θυσίαις
ἁρμόσασθαι καὶ ἑνῶσαι τῇ μονῇ καὶ παρουσίᾳ τοῦ
αὐτοῦ πυρός, ᾧ πᾶσαι καθιεροῦνται, πρὸς ἔνδειξιν




<pb n="7.267"/>

τοῦ τελείας ἐν εὐχαριστίαις εἶναι, κἂν ἀπὸ μυρίων
ὅσων ἀφορμῶν γίνωνται κατὰ περιουσίας ἀφθόνους
ἢ τοὐναντίον ἐνδείας τῶν προσαγομένων.<ref target="7-267-1"/>
287 τὰ μὲν ῥητὰ ταῦτα [σύμβολα νοητῶν], τὰ δὲ πρὸς
διάνοιαν τοῖς τῆς ἀλληγορίας κανόσιν ἐπισκεπτέον·
πρὸς ἀλήθειαν τοῦ θεοῦ θυσιαστήριόν ἐστιν ἡ
εὐχάριστος τοῦ σοφοῦ ψυχὴ παγεῖσα ἐκ τελείων
ἀρετῶν ἀτμήτων καὶ ἀδιαιρέτων· οὐδὲν γὰρ μέρος
ἀρετῆς ἀχρεῖον.</p></div>

<div type="textpart" subtype="section" n="288"><p>ἐπὶ ταύτης ἀεὶ τὸ ἱερὸν φῶς
ἀνακαίεται φυλαττόμενον ἄσβεστον· διανοίας δὲ
φῶς ἐστι σοφία, ἐπεὶ καὶ τοὐναντίον σκότος ψυχῆς
ἀφροσύνη· ὅπερ γὰρ αἰσθητὸν φῶς ὀφθαλμοῖς<ref target="7-267-2"/> πρὸς
κατάληψιν σωμάτων, τοῦτ᾿ ἐπιστήμη λογισμῷ πρὸς
θεωρίαν τῶν ἀσωμάτων καὶ νοητῶν, ἧς ἀεὶ τὸ
φέγγος ἐπιλάμπει μηδέποτε ἀμαυρούμενον &lt;ἢ&gt;
σβεννύμενον.<ref target="7-267-3"/>
</p></div>

<div type="textpart" subtype="section" n="289"><p><milestone unit="altchapter" n="53"/> Μετὰ ταῦτά φησιν· “ἐπὶ παντὸς δώρου
προσοίσετε ἅλα,” δι᾿ οὗ, καθάπερ καὶ πρότερον
εἶπον, τὴν εἰς ἅπαν διαμονὴν αἰνίττεται· φυλακτήριον
γὰρ οἱ ἅλες σωμάτων, τετιμημένοι ψυχῆς
δευτερείοις· ὡς γὰρ αἰτία τοῦ μὴ διαφθείρεσθαι τὰ
σώματα ψυχή, καὶ οἱ ἅλες ἐπὶ πλεῖστον αὐτὰ
συνέχοντες καὶ τρόπον τινὰ ἀθανατίζοντες.</p></div>

<div type="textpart" subtype="section" n="290"><p>διὸ καὶ
κέκληκε θυσιαστήριον, ἴδιον καὶ ἐξαίρετον ὄνομα
θέμενος αὐτῷ παρὰ τὸ διατηρεῖν, ὡς ἔοικε, τὰς
θυσίας, καίτοι τῶν κρεῶν ἀναλισκομένων ὑπὸ
πυρός. ὡς εἶναι σαφεστάτην πίστιν, ὅτι οὐ τὰ ἱερεῖα
θυσίαν ἀλλὰ τὴν διάνοιαν καὶ προθυμίαν ὑπολαμβάνει



<pb n="7.269"/>

λαμβάνει τοῦ καταθύοντος εἶναι, ἐν ᾗ τὸ μόνιμον
καὶ βέβαιον ἐξ ἀρετῆς.</p></div>

<div type="textpart" subtype="section" n="291"><p>προσέτι κἀκεῖνο προσνομοθετεῖ,
κελεύων πᾶσαν θυσίαν δίχα ζύμης καὶ
μέλιτος προσάγεσθαι, μηδέτερον ἀξιῶν ἀναφέρειν
ἐπὶ τὸ θυσιαστήριον· μέλι μὲν ἴσως, ἐπειδήπερ ἡ
συναγωγὸς αὐτοῦ μέλιττα ζῷόν ἐστιν οὐ καθαρόν,
ἐκ σήψεως καὶ φθορᾶς νεκρῶν, ὡς ὁ λόγος, βοῶν
γεννώμενον, καθὰ καὶ οἱ σφῆκες ἐξ ἱππείων σωμάτων·
</p></div>

<div type="textpart" subtype="section" n="292"><p>ἢ κατὰ σύμβολον τοῦ πᾶσαν ἀνίερον εἶναι
τὴν περιττὴν ἡδονήν, τὰ μὲν περὶ τὴν κατάποσιν
γλυκαίνουσαν, πικρὰς δὲ καὶ δυσιάτους αὖθις ἐπιφέρουσαν
ἀλγηδόνας, ὑφ᾿ ὧν ἀνάγκη τὴν ψυχὴν
σείεσθαι καὶ κλονεῖσθαι παγίως ἱδρυθῆναι μὴ
δυναμένην·</p></div>

<div type="textpart" subtype="section" n="293"><p>ζύμην δὲ διὰ τὴν γινομένην ἔπαρσιν ἐξ
αὐτῆς, πάλιν συμβολικῶς,  <milestone unit="altpage" n="256"/> ἵνα μηδεὶς προσιὼν τῷ
θυσιαστηρίῳ τὸ παράπαν ἐπαίρηται φυσηθεὶς ὑπ᾿
ἀλαζονείας, ἀλλ᾿ εἰς τὸ τοῦ θεοῦ μέγεθος ἀποβλέπων
αἴσθησιν λαμβάνῃ τῆς περὶ τὸ γενητὸν ἀσθενείας,
κἂν εὐτυχίαις ἑτέρων διαφέρῃ, καὶ τὸν εἰκότα
ποιησάμενος λογισμὸν στέλλῃ τὸ τοῦ φρονήματος
ὑπέραυχον ὕψος, τὴν ἐπίβουλον οἴησιν καθαιρῶν.</p></div>

<div type="textpart" subtype="section" n="294"><p>εἰ
γὰρ ὁ τῶν ὅλων κτίστης καὶ ποιητὴς καὶ πάντων
ἀνεπιδεὴς ὧν ἐγέννησεν, οὐ πρὸς τὰς ὑπερβολὰς τοῦ
κράτους αὑτοῦ καὶ τῆς ἐξουσίας ἀπιδὼν ἀλλὰ πρὸς
τὴν σὴν ἀσθένειαν, μεταδίδωσί σοι τῆς ἵλεω δυνάμεως
αὑτοῦ τὰς ἐνδείας ἀναπληρῶν αἷς κέχρησαι,
σὲ τί ποιεῖν ἁρμόττει πρὸς ἀνθρώπους τοὺς φύσει
συγγενεῖς καὶ ἀπὸ τῶν αὐτῶν στοιχείων σπαρέντας,
τὸν μηδὲν εἰς τὸν κόσμον ἀλλὰ μηδὲ σαυτὸν εἰσενηνοχότα;
</p></div>

<div type="textpart" subtype="section" n="295"><p>γυμνὸς μὲν γάρ, θαυμάσιε, ἦλθες,
<pb n="7.271"/>

γυμνὸς δὲ πάλιν ἄπεις, τὸν μεταξὺ χρόνον γενέσεως
καὶ θανάτου παρὰ τοῦ θεοῦ χρῆσιν λαβών, ἐν ᾧ τί
ποιεῖν προσῆκον ἦν ἢ κοινωνίας καὶ ὁμονοίας
ἰσότητός τε καὶ φιλανθρωπίας καὶ τῆς &lt;ἄλλης&gt;
ἀρετῆς ἐπιμελεῖσθαι, ἀποβαλλόμενον τὴν ἄνισον καὶ
ἄδικον καὶ ἀσύμβατον κακίαν, ἣ τὸ ἡμερώτατον
φύσει ζῷον, ἄνθρωπον, ὠμὸν καὶ ἀτίθασον ἐργάζεται;
</p></div>

<div type="textpart" subtype="section" n="296"><p><milestone unit="altchapter" n="54"/> Πάλιν ἀφ᾿ ἑσπέρας ἕως πρωίας προστάττει
καίεσθαι λύχνους ἐπὶ τῆς ἱερᾶς λυχνίας εἴσω τοῦ
καταπετάσματος, πολλῶν χάριν· ἑνὸς μὲν ἵνα ἐκ
διαδοχῆς τοῦ μεθημερινοῦ φωτὸς καταλάμπηται τὰ
ἅγια γινόμενα ἀεὶ σκότους ἀμέτοχα καθ᾿ ὁμοιότητα
τῶν ἀστέρων· καὶ γὰρ οὗτοι δύντος ἡλίου τὸ ἴδιον
ἀναφαίνουσι φέγγος ἣν ἐτάχθησαν ἐν τῷ κόσμῳ
τάξιν οὐ λείποντες·</p></div>

<div type="textpart" subtype="section" n="297"><p>ἑτέρου δὲ τοῦ καὶ
νύκτωρ ἀδελφόν τι καὶ συγγενὲς ταῖς μεθημεριναῖς
θυσίαις ἐπιτελεῖσθαι πρὸς ἀρέσκειαν θεοῦ καὶ μηδένα
χρόνον ἢ καιρὸν εὐχαριστίας παραλείπειν· ἐπιτηδειοτάτη
δὲ καὶ προσφυεστάτη νυκτὶ τῆς εὐχαριστίας
θυσία—θυσίαν γὰρ αὐτὴν ἄξιον καλεῖν—ἡ τοῦ
ἱερωτάτου φέγγους ἐν τοῖς ἀδύτοις αὐγή·</p></div>

<div type="textpart" subtype="section" n="298"><p>τρίτου δὲ
καὶ σφόδρα ἀναγκαίου· ἐπειδὴ γὰρ οὐ μόνον ἐγρηγορότες
εὖ πάσχομεν ἀλλὰ καὶ καθεύδοντες, τοῦ
φιλοδώρου θεοῦ μεγάλην ἐπικουρίαν, ὕπνον, τῷ
θνητῷ γένει παρασχόντος ἐπ᾿ ὠφελείᾳ σώματός τε
καὶ ψυχῆς, τοῦ μὲν σώματος τῶν μεθημερινῶν
πόνων ἀφιεμένου, τῆς δὲ ψυχῆς ἐπικουφιζομένης
τὰς φροντίδας καὶ ἀναχωρούσης εἰς ἑαυτὴν ἀπὸ τοῦ
τῶν αἰσθήσεων ὄχλου καὶ θορύβου καὶ δυναμένης
τότε γοῦν ἰδιάζειν καὶ ἐνομιλεῖν ἑαυτῇ, προσηκόντως


<pb n="7.273"/>

ἐδικαίωσεν ὁ νόμος τὰς εὐχαριστίας διακληρῶσαι,
ὑπὲρ μὲν ἐγρηγόρσεως διὰ τῶν προσαγομένων
ἱερείων, ὑπὲρ δὲ ὕπνου καὶ τῶν ἀπὸ τοῦδε
ὠφελειῶν διὰ τῆς τῶν ἱερῶν λύχνων ἐξάψεως.</p></div>

<div type="textpart" subtype="section" n="299"><p><milestone unit="altchapter" n="55"/> <milestone unit="altpage" n="257"/> Ἃ μὲν οὖν πρὸς εὐσέβειαν νομοθετεῖται
κατὰ προστάξεις καὶ ἀπαγορεύσεις, ταῦτα καὶ τὰ
τούτοις παραπλήσιά ἐστιν· ἃ δὲ κατὰ τὰς φιλοσόφους
ὑποθήκας καὶ παραινέσεις, ὧδε λεκτέον.
αἰτεῖται γάρ, φησίν, ὦ διάνοια, παρὰ σοῦ ὁ θεὸς
οὐδὲν βαρὺ καὶ ποικίλον ἢ δύσεργον ἀλλὰ ἁπλοῦν
πάνυ καὶ ῥᾴδιον.</p></div>

<div type="textpart" subtype="section" n="300"><p>ταῦτα δ᾿ ἐστὶν ἀγαπᾶν αὐτὸν ὡς
εὐεργέτην, εἰ δὲ μή, φοβεῖσθαι γοῦν ὡς ἄρχοντα καὶ
κύριον, καὶ διὰ πασῶν ἰέναι τῶν εἰς ἀρέσκειαν ὁδῶν
καὶ λατρεύειν αὐτῷ μὴ παρέργως ἀλλὰ ὅλῃ τῇ ψυχῇ
πεπληρωμένῃ γνώμης φιλοθέου καὶ τῶν ἐντολῶν
αὐτοῦ περιέχεσθαι καὶ τὰ δίκαια τιμᾶν.
<milestone unit="para"/>[ἐξ ὦν ἁπάντων αὐτὸς μὲν ἐν ὁμοίᾳ μένει φύσει μὴ τρεπόμενος.
τί δὲ<ref target="7-273-1"/> τῶν ἄλλων ὅσα κατὰ τὸν κόσμον ἐστι βελτίωσιν ἴσχει, ἥλιος
ἢ σελήνη ἢ τὸ πλῆθος τῶν ἄλλων ἀστέρων ἢ ὁ σύμπας οὐρανός;




<pb n="7.275"/>

ἀλλὰ καὶ τῆς γῆς τὰ μὲν ὄρη πρὸς ὕψος αἴρεται περιμηκέστερον,<ref target="7-275-1"/>
ἡ δὲ πεδιὰς ὥσπερ αἱ χυταὶ οὐσίαι ἐπὶ πλεῖον<ref target="7-275-2"/> εὐρύνεται, καὶ ἡ
θάλαττα μεταβάλλει πρὸς πότιμον ἢ οἱ ποταμοὶ πελαγῶν ἐξισοῦνται
μεγέθεσιν; ἐπὶ μὲν οὖν τῶν αὐτῶν ὅρων ἕκαστον ἵδρυται ἐφ᾿ οἷς
εὐθὺς ἐξ ἀρχῆς ὅτε ἐποίησεν ἐτάχθη· σὺ δὲ βελτίων ἔσῃ ζῶν
ἀνυπαιτίως.]
</p></div>

<div type="textpart" subtype="section" n="301"><p>τί δὴ τούτων ἀργαλέον ἐστὶν ἢ ἐπίπονον; οὐκ
ἄπλωτα πελάγη δεῖ περαιοῦσθαι καὶ μέσου χειμῶνος
κλύδωνι καὶ βίαις ἐναντίων πνευμάτων
κλονουμένους<ref target="7-275-3"/> ἄνω καὶ κάτω θαλαττεύειν ἢ τραχείας
καὶ ἀτριβεῖς πεζεύειν ἀνοδίας, οὐχ ὁδούς, λῃστῶν ἢ
θηρίων ἐφόδους ἀεὶ κατεπτηχότας ἢ τειχοφυλακεῖν
ἐν ὑπαίθρῳ νυκτερεύοντας, ἐφεδρευόντων πολεμίων
καὶ τοὺς ἀνωτάτω κινδύνους ἀπειλούντων—ἄπαγε,
μηδὲν ἐπὶ καλοῖς λεγέσθω τῶν ἀηδῶν· εὐφημητέον
ἐπὶ τοῖς οὕτω συμφέρουσιν.</p></div>

<div type="textpart" subtype="section" n="302"><p>ἐπινεῦσαι μόνον δεῖ
τὴν ψυχήν, καὶ πάρεστιν ἐν ἑτοίμῳ τὰ πάντα. ἢ
τοῦτο ἀγνοεῖς, ὅτι τοῦ θεοῦ καὶ ὁ αἰσθητός ἐστιν
οὐρανὸς καὶ ὁ νοητός, ὁ κυρίως, εἴποι τις ἄν,
“οὐρανὸς οὐρανοῦ,” καὶ πάλιν ἡ γῆ καὶ τὰ ἐν αὐτῇ
καὶ σύμπας ὁ κόσμος, ὅ τε ὁρατὸς καὶ ὁ ἀόρατος
καὶ ἀσώματος, τὸ παράδειγμα τοῦ ὁρατοῦ οὐρανοῦ;
</p></div>

<div type="textpart" subtype="section" n="303"><p><milestone unit="altchapter" n="56"/> ἀλλ᾿ ὅμως καὶ ἐξ ἅπαντος ἀνθρώπων γένους
τοὺς πρὸς ἀλήθειαν ἀνθρώπους ἀριστίνδην ἐπιλέξας
εἵλετο καὶ προνομίας<ref target="7-275-4"/> ἠξίωσε τῆς πάσης, ἐπὶ τὴν
θεραπείαν καλέσας ἑαυτοῦ, τὴν ἀέναον τῶν καλῶν






<pb n="7.277"/>

πηγήν, ἀφ᾿ ἧς καὶ τὰς ἄλλας ὤμβρησεν ἀρετὰς καὶ
ἀνέχεεν<ref target="7-277-1"/> εἰς ἀπόλαυσιν ὠφελιμωτάτην, νέκταρος
μᾶλλον ἢ οὐχ ἧττον ἀθανατίζον ποτόν.</p></div>

<div type="textpart" subtype="section" n="304"><p>οἰκτροὶ δὲ
καὶ κακοδαίμονες ὅσοι μὴ τὸν ἀρετῆς πότον εὐωχήθησαν
καὶ κακοδαιμονέστατοι διετέλεσαν οἱ
εἰς ἅπαν ἄγευστοι καλοκἀγαθίας, παρὸν καὶ ἐνευφρανθῆναι
καὶ  <milestone unit="altpage" n="258"/> ἐντρυφῆσαι δικαιοσύνῃ καὶ ὁσιότητι·
 ἀλλ᾿ εἰσὶν ἀπερίτμητοι τὴν καρδίαν,
ᾗ φησιν ὁ νόμος, καὶ διὰ σκληρότητα τρόπων ἀφηνιασταί,
σκιρτῶντες αὐθαδῶς καὶ ἀπαυχενίζοντες·
οὓς νουθετεῖ φάσκων·</p></div>

<div type="textpart" subtype="section" n="305"><p>“περιτέμνεσθε τὴν σκληροκαρδίαν,”
τὸ δέ ἐστι, τὰς περιττευούσας φύσεις τοῦ
ἡγεμονικοῦ, ἃς αἱ ἄμετροι τῶν παθῶν ἔσπειράν τε
καὶ συνηύξησαν ὁρμαὶ καὶ ὁ κακὸς ψυχῆς γεωργὸς
ἐφύτευσεν, ἀφροσύνη, μετὰ σπουδῆς ἀποκείρασθε.
</p></div>

<div type="textpart" subtype="section" n="306"><p>καὶ ὁ τράχηλος, φησίν, ὑμῶν μὴ σκληρὸς ἔστω,
τουτέστι, μὴ ἀκαμπὴς ὁ νοῦς καὶ αὐθαδέστατος,
μηδ᾿ ὑπὸ τῆς ἄγαν σκαιότητος ἐπιτηδευέτω τὴν
βλαβερωτάτην ἀμαθίαν, ἀλλὰ τὸ φύσει δύσκολον
καὶ δύστροπον ἀποθέμενος ὡς ἐχθρὸν μεταβαλλέτω
πρὸς τὸ εὔκολον,<ref target="7-277-2"/> πειθαρχήσων νόμοις φύσεως.</p></div>

<div type="textpart" subtype="section" n="307"><p>ἢ
οὐχ ὁρᾷς, ὅτι περὶ τὸ ὂν αἱ πρῶται καὶ μέγισται
τῶν δυνάμεών εἰσιν, ἥ τε εὐεργέτις καὶ κολαστήριος;
καὶ προσηγόρευται ἡ μὲν εὐεργέτις θεός,
ἐπειδὴ κατὰ ταύτην ἔθηκε καὶ διεκόσμησε τὸ πᾶν,
ἡ δὲ ἑτέρα κύριος, καθ᾿ ἣν ἀνῆπται τῶν ὅλων τὸ






<pb n="7.279"/>

κράτος. θεὸς δὲ οὐκ ἀνθρώπων μόνον ἀλλὰ καὶ
θεῶν ἐστι θεός, καὶ ἄρχων οὐκ ἰδιωτῶν μόνον
ἀλλὰ καὶ ἀρχόντων, μέγας τέ ἐστιν ὢν ὄντως καὶ
ἰσχυρὸς καὶ κραταιός.</p></div>

<div type="textpart" subtype="section" n="308"><p>
<milestone unit="para"/><milestone unit="altchapter" n="57"/> ἀλλ᾿ ὅμως ὁ τοσοῦτος
ἐν ἀρεταῖς καὶ δυνάμεσιν ἔλεον καὶ οἶκτον
λαμβάνει τῶν ἐν ἐνδείαις ἀπορωτάτων, οὐκ ἀπαξιῶν
γενέσθαι κριτὴς προσηλύτοις ἢ ὀρφανοῖς ἢ
χήραις, ἀλλὰ βασιλέων καὶ τυράννων καὶ τῶν ἐν
μεγάλαις δυναστείαις ὑπεριδὼν τὸ ταπεινὸν τῶν
λεχθέντων ἀξιοῖ προνοίας.</p></div>

<div type="textpart" subtype="section" n="309"><p><ref target="7-279-1"/>  τῶν μὲν ἐπηλύτων
διὰ τόδε· καταλιπόντες οὗτοι τὰ πάτρια οἷς
ἐνετράφησαν ψευδῶν πλασμάτων γέμοντα καὶ
τύφου, γενόμενοι ἀτυφίας καὶ ἀληθείας ἐρασταὶ
γνήσιοι, μετεχώρησαν πρὸς εὐσέβειαν, ἱκέται τε καὶ
θεραπευταὶ τοῦ ὄντως ὄντος ἀξίως ὄντες τῆς
προνοίας τῆς ἁρμοττούσης εἰκότως μεταλαγχάνουσι,
καρπὸν εὑράμενοι τῆς ἐπὶ τὸν θεὸν καταφυγῆς
τὴν ἀπ᾿ αὐτοῦ βοήθειαν.</p></div>

<div type="textpart" subtype="section" n="310"><p>ὀρφανῶν δὲ καὶ
χηρῶν, ἐπειδὴ κηδεμόνας ἀφῄρηνται, οἱ μὲν γονεῖς,
αἱ δὲ ἄνδρας, καταφυγὴ δ᾿ οὐδεμία τοῖς οὕτως
ἐρήμοις ἐξ ἀνθρώπων ἀπολείπεται· διὸ τῆς μεγίστης
ἐλπίδος οὐκ ἀμοιροῦσι, τοῦ θεοῦ, διὰ τὴν ἵλεω
φύσιν αὐτοῦ τὴν πρόνοιαν καὶ ἐπιμέλειαν μὴ ἀποστραφέντος
τῶν οὕτως ἐρήμων.</p></div>

<div type="textpart" subtype="section" n="311"><p>ἔστω δή, φησί,
μόνος θεὸς αὔχημά σου καὶ μέγιστον κλέος, καὶ
μήτ᾿ ἐπὶ πλούτῳ μήτε δόξῃ μήτε ἡγεμονίᾳ μήτε
σώματος εὐμορφίᾳ μήτε ῥώμῃ μήτε τοῖς παραπλησίοις,
ἐφ᾿ οἷς εἰώθασιν οἱ κενοὶ φρενῶν ἐπαίρεσθαι,
σεμνυνθῇς, λογισάμενος ὅτι πρῶτον μὲν ἀμέτοχα



<pb n="7.281"/>

ταῦτ᾿ ἐστὶ τῆς &lt;τοῦ&gt; ἀγαθοῦ φύσεως, ἔπειτα δ᾿ ὅτι
καιρὸν ὀξὺν ἔχει τῆς μεταβολῆς, μαραινόμενα
τρόπον τινά, πρὶν ἀνθῆσαι βεβαίως.</p></div>

<div type="textpart" subtype="section" n="312"><p>ὃ δὴ πάγιον
καὶ ἄτρεπτον καὶ ἀμετάβλητον ἀγαθὸν μεταδιώκωμεν
καὶ τῆς  <milestone unit="altpage" n="259"/> ἱκεσίας καὶ θεραπείας αὐτοῦ
περιεχώμεθα.  καὶ μήτε κρατήσαντες
ἐχθρῶν ζηλώσωμεν τὰς ἐκείνων ἐν αἷς εὐσεβεῖν
δοκοῦσιν ἀσεβείας υἱοὺς καὶ θυγατέρας τοῖς αὑτῶν
313 κατακαίοντες θεοῖς—οὐχ ὅτι τὰ τέκνα πᾶσι τοῖς
βαρβάροις ἐμπιμπράναι δι᾿ ἔθους ἐστίν· οὐ γὰρ
οὕτως ἐξηγρίωνται τὰς φύσεις, ὡς, ἃ μηδὲ πολεμίους
καὶ ἐχθροὺς ἀσυμβάτους ἐν πολέμῳ, ταῦτα
τοὺς φιλτάτους καὶ οἰκειοτάτους ἐν εἰρήνῃ δρᾶν
ὑπομένειν· ἀλλ᾿ ὅτι τὰς ψυχὰς τῷ ὄντι καταφλέγουσι
καὶ διαφθείρουσιν ὧν ἐγέννησαν ἐξ ἔτι σπαργάνων
ἁπαλαῖς ἔτι μὴ ἐγχαράττοντες τὰς<ref target="7-281-1"/> ἀληθείας
δόξας περὶ τοῦ ἑνὸς καὶ πρὸς ἀλήθειαν ὄντος θεοῦ—μήτ᾿
 οὖν ἡττηθέντες ἀναπέσωμεν καὶ
ὑπαχθῶμεν ταῖς ἐκείνων εὐτυχίαις ὡς δι᾿ εὐσέβειαν
νενικηκότων·</p></div>

<div type="textpart" subtype="section" n="314"><p>πολλοῖς γὰρ ἐπ᾿ ἐνέδρᾳ συμβαίνουσιν
αἱ παραυτίκα εὐπραγίαι δέλεαρ σφοδρῶν καὶ
ἀνιάτων οὖσαι κακῶν· εἰκὸς δὲ καὶ ἀναξίους ὄντας
κατορθοῦν, μὴ δι᾿ ἑαυτούς, ἀλλὰ ὑπὲρ τοῦ λυπεῖσθαι
καὶ ἀνιᾶσθαι σφοδρότερον ἡμᾶς οὐχ ὅσια δρῶντας,
οἳ γεννηθέντες ἐν πολιτείᾳ φιλοθέῳ καὶ ἐντραφέντες
νόμοις ἐπὶ πᾶσαν ἀρετὴν ἀλείφουσι καὶ ἐκ πρώτης
ἡλικίας παιδευόμενοι τὰ κάλλιστα παρὰ θεσπεσίοις
ἀνδράσι τῶν μὲν ὀλιγωροῦμεν, τῶν δ᾿ ὡς ἀληθῶς




<pb n="7.283"/>

ὀλιγωρίας ἀξίων περιεχόμεθα, παιδιὰν μὲν τὰ
σπουδαῖα, σπουδὴν δὲ τὰ παιδιᾶς ἄξια ἡγούμενοι.
</p></div>

<div type="textpart" subtype="section" n="315"><p><milestone unit="altchapter" n="58"/> Κἂν μέντοι τις ὄνομα καὶ σχῆμα προφητείας
ὑποδύς, ἐνθουσιᾶν καὶ κατέχεσθαι δοκῶν,
ἄγῃ πρὸς τὴν τῶν νενομισμένων κατὰ πόλεις
θρησκείαν θεῶν, οὐκ ἄξιον προσέχειν ἀπατωμένους
ὀνόματι προφήτου· γόης γὰρ ἀλλ᾿ οὐ προφήτης
ἐστὶν ὁ τοιοῦτος, ἐπειδὴ ψευδόμενος λόγια καὶ
χρησμοὺς ἐπλάσατο.</p></div>

<div type="textpart" subtype="section" n="316"><p>κἂν ἀδελφὸς ἢ υἱὸς ἢ θυγάτηρ
ἢ γυνὴ ἡ οἰκουρὸς ἢ γνήσιος φίλος ἤ τις ἕτερος
εὔνους εἶναι δοκῶν εἰς τὰ ὅμοια ἐνάγῃ προτρέπων
συνασμενίζειν<ref target="7-283-1"/> τοῖς πολλοῖς καὶ ἐπὶ τὰ αὐτὰ ἱερὰ καὶ
τὰς αὐτὰς σπονδάς τε καὶ θυσίας ἀφικνεῖσθαι,
κολαστέον ὡς δήμιον καὶ κοινὸν ἐχθρὸν ὄντα ὀλίγα
φροντίσαντας οἰκειότητος καὶ τὰς παραινέσεις αὐτοῦ
διαγγελτέον πᾶσι τοῖς εὐσεβείας ἐρασταῖς, οἳ
ἀνυπερθέτῳ τάχει ταῖς κατ᾿ ἀνδρὸς ἀνοσίου τιμωρίαις
ἐπιδραμοῦνται κρίνοντες εὐαγὲς τὸ κατ᾿ αὐτοῦ
φονᾶν.</p></div>

<div type="textpart" subtype="section" n="317"><p>ἔστω γὰρ ἡμῖν μία οἰκειότης καὶ φιλίας ἓν
σύμβολον ἡ πρὸς θεὸν ἀρέσκεια καὶ τὸ πάντα λέγειν
τε καὶ πράττειν ὑπὲρ εὐσεβείας· αἱ δ᾿ ἐκ προγόνων
ἀφ᾿ αἵματος αὗται λεγόμεναι συγγένειαι καὶ αἱ
κατ᾿ ἐπιγαμίας ἤ τινας ἄλλας ὁμοιοτρόπους αἰτίας
οἰκειότητες ἀπορριπτέσθωσαν, εἰ μὴ πρὸς τὸ αὐτὸ
τέλος ἐπείγονται, τὴν τοῦ θεοῦ τιμήν, ἣ πάσης
ἑνωτικῆς εὐνοίας ἄλυτος δεσμός ἐστιν· ἀντιλήψονται
γὰρ οἱ τοιοῦτοι σεμνοτέρας καὶ  <milestone unit="altpage" n="260"/> ἱεροπρεπεστέρας



<pb n="7.285"/>
συγγενείας.</p></div>

<div type="textpart" subtype="section" n="318"><p>βεβαιοῦται δέ μου τὴν ὑπόσχεσιν ὁ
νόμος λέγων; ὅτι οἱ “τὸ ἀρεστὸν” τῇ φύσει
δρῶντες καὶ “τὸ καλὸν” υἱοί εἰσι τοῦ θεοῦ, φησὶ
γάρ· “υἱοί ἐστε κυρίῳ τῷ θεῷ ὑμῶν,” δηλονότι
προνοίας καὶ κηδεμονίας ἀξιωθησόμενοι τῆς ὡς ἐκ
πατρός· ἡ δὲ ἐπιμέλεια τοσοῦτον διοίσει τῆς<ref target="7-285-1"/> ἀπ᾿
ἀνθρώπων, ὅσονπερ, οἶμαι, καὶ ὁ ἐπιμελούμενος
διαφέροι.
</p></div>

<div type="textpart" subtype="section" n="319"><p><milestone unit="altchapter" n="59"/> Πρὸς τούτοις ἔτι τὰ περὶ τελετὰς καὶ
μυστήρια καὶ πᾶσαν τὴν τοιαύτην τερθρείαν καὶ
βωμολοχίαν ἐκ τῆς ἱερᾶς ἀναιρεῖ νομοθεσίας, οὐκ
ἀξιῶν τοὺς ἐν τοιαύτῃ πολιτείᾳ τραφέντας ὀργιάζεσθαι
καὶ μυστικῶν πλασμάτων ἐκκρεμαμένους
ὀλιγωρεῖν ἀληθείας καὶ τὰ νύκτα καὶ σκότος προσκεκληρωμένα
μεταδιώκειν παρέντας τὰ ἡμέρας καὶ
φωτὸς ἄξια. μηδεὶς οὖν μήτε τελείτω μήτε τελείσθω
τῶν Μωυσέως φοιτητῶν καὶ γνωρίμων· ἑκάτερον
γὰρ καὶ τὸ διδάσκειν καὶ τὸ μανθάνειν
τελετὰς οὐ μικρὸν ἀνοσιούργημα.</p></div>

<div type="textpart" subtype="section" n="320"><p>τί γάρ, εἰ καλὰ
ταῦτ᾿ ἐστίν, ὦ μύσται, καὶ συμφέροντα, συγκλεισάμενοι
ἑαυτοὺς ἐν σκότῳ βαθεῖ τρεῖς ἢ τέτταρας
μόνους ὠφελεῖτε, παρὸν ἅπαντας ἀνθρώπους ἐν



<pb n="7.287"/>

ἀγορᾷ μέσῃ τὰ τῆς ὠφελείας προθέντας, ἵνα πᾶσιν
ἀδεῶς ἐξῇ βελτίονος καὶ εὐτυχεστέρου κοινωνῆσαι
βίου;</p></div>

<div type="textpart" subtype="section" n="321"><p>φθόνος γὰρ ἀρετῆς διῴκισται. οἱ μὲν γὰρ
τὰ βλαβερὰ πράττοντες αἰσχυνέσθωσαν καὶ καταδύσεις
ἐπιζητοῦντες καὶ γῆς μυχοὺς καὶ βαθὺ
σκότος ἐπικρυπτέσθωσαν τὴν πολλὴν ἀνομίαν
αὑτῶν ἐπισκιάζοντες, ὡς μηδεὶς ἴδοι· τοῖς δὲ τὰ
κοινωφελῆ δρῶσιν ἔστω παρρησία καὶ μεθ᾿ ἡμέραν
διὰ μέσης ἴτωσαν ἀγορᾶς ἐντευξόμενοι πολυανθρώποις
ὁμίλοις, ἡλίῳ καθαρῷ τὸν ἴδιον βίον
ἀνταυγάσοντες καὶ διὰ τῶν κυριωτάτων αἰσθήσεων
τοὺς συλλόγους ὀνήσοντες, ὁρῶντας μὲν ἡδίστας
ὁμοῦ καὶ καταπληκτικωτάτας ὄψεις, ἀκούοντας δὲ
καὶ ἑστιωμένους λόγων ποτίμων, οἳ τὰς διανοίας
τῶν μὴ σφόδρα ἀμούσων εἰώθασιν εὐφραίνειν.</p></div>

<div type="textpart" subtype="section" n="322"><p>ἢ
οὐχ ὁρᾷς, ὅτι καὶ ἡ φύσις τῶν ἑαυτῆς ἀοιδίμων καὶ
παγκάλων ἔργων οὐδὲν ἀπέκρυψεν, ἀλλὰ ἀστέρας
μὲν καὶ τὸν σύμπαντα οὐρανὸν εἴς τε τὴν δι᾿ ὄψεως
τέρψιν καὶ πρὸς φιλοσοφίας ἵμερον ἀπέφηνεν,
πελάγη δὲ καὶ πηγὰς καὶ ποταμοὺς καὶ τὰς ἀέρος
εὐκρασίας δι᾿ ἀνέμων τε καὶ αὐρῶν<ref target="7-287-1"/> εἰς τὰς
ἐτησίους ὥρας, φυτῶν τε καὶ ζῴων ἔτι δὲ καρπῶν
ἀμυθήτους ἰδέας εἰς χρῆσιν καὶ ἀπόλαυσιν ἀνθρώπων;
</p></div>

<div type="textpart" subtype="section" n="323"><p>εἶτ᾿ οὐκ ἐχρῆν καὶ ἡμᾶς ἑπομένους τοῖς
ἐκείνης βουλήμασι πάνθ᾿ ὅσα ἀναγκαῖα καὶ χρήσιμα
 <milestone unit="altpage" n="261"/> προτιθέναι πᾶσι τοῖς ἀξίοις ἐπ᾿ ὠφελείᾳ; νῦν δὲ

<pb n="7.289"/>

συμβαίνει πολλάκις τῶν μὲν ἀγαθῶν ἀνδρῶν μηδένα
μυεῖσθαι, λῃστὰς δ᾿ ἔστιν ὅτε καὶ καταποντιστὰς
καὶ γυναικῶν θιάσους βδελυκτῶν καὶ ἀκολάστων,
ἐπειδὰν ἀργύριον παράσχωσι τοῖς τελοῦσι καὶ
ἱεροφαντοῦσιν. ὑπερόριοι δὴ πάντες οὗτοι φυγαδευέσθωσαν
πόλεως καὶ καταστάσεως, ἐν ᾗ τὸ
καλὸν καὶ ἡ ἀλήθεια δι᾿ αὐτὰ τιμᾶται. ταῦτα μὲν
ἐπὶ τοσοῦτον.
</p></div>

<div type="textpart" subtype="section" n="324"><p><milestone unit="altchapter" n="60"/> Κοινωνίας δὲ καὶ φιλανθρωπίας εἰσηγητὴς
ὢν ἐν τοῖς μάλιστα ὁ νόμος ἑκατέρας ἀρετῆς τήν τε
ἀξίωσιν καὶ τὴν σεμνότητα διετήρησεν, οὐδενὶ τῶν
ἀνιάτως ἐχόντων ἐπιτρέψας καταφυγεῖν ἐπ᾿ αὐτάς,
ἀλλὰ πορρωτάτω σκορακίσας.</p></div>

<div type="textpart" subtype="section" n="325"><p>ἐπιστάμενος γοῦν ἐν
ταῖς ἐκκλησίαις οὐκ ὀλίγους τῶν μοχθηρῶν παρεισρέοντας
καὶ διὰ τὸ συνειλεγμένον πλῆθος λανθάνοντας,
ἵνα μὴ τοῦτο γένηται, προανείργει πάντας
τοὺς ἀναξίους ἱεροῦ συλλόγου τὴν ἀρχὴν ποιούμενος
ἀπὸ τῶν νοσούντων τὴν θήλειαν νόσον ἀνδρογύνων,
οἳ τὸ φύσεως νόμισμα παρακόπτοντες εἰς ἀκολάστων
γυναικῶν πάθη καὶ μορφὰς εἰσβιάζονται·
θλαδίας γὰρ καὶ ἀποκεκομμένους τὰ γεννητκὰ
ἐλαύνει τό τε τῆς ὥρας ταμιεύοντας ἄνθος, ἵνα μὴ
ῥᾳδίως μαραίνοιτο, καὶ τὸν ἄρρενα τύπον μεταχαράττοντας
εἰς θηλύμορφον ἰδέαν.
</p></div>

<div type="textpart" subtype="section" n="326"><p>ἐλαύνει δὲ οὐ μόνον πόρνας ἀλλὰ καὶ τοὺς ἐκ
πόρνης, ἐπιφερομένους μητρῷον αἶσχος, [καὶ] διότι
ἡ πρώτη σπορὰ καὶ γένεσις αὐτοῖς κεκιβδήλευται
καὶ συγκέχυται διὰ τὸ πλῆθος τῶν ὡμιληκότων
<pb n="7.291"/>

ταῖς μητράσιν, ὡς μὴ δύνασθαι τὸν ἀληθῆ πατέρα
διαγνωναι καὶ διακρῖναι.
</p></div>

<div type="textpart" subtype="section" n="327"><p>Ὁ δὲ τόπος οὗτος, εἰ καί τις ἄλλος, ἀλληγορίαν
ἐπιδέχεται φιλοσόφου θεωρίας ὢν ἀνάπλεως· τῶν
γὰρ ἀσεβῶν καὶ ἀνοσίων οὐχ εἷς τρόπος, ἀλλὰ
πολλοὶ καὶ διαφέροντες. οἱ μὲν γὰρ τὰς ἀσωμάτους
ἰδέας ὄνομα κενὸν ἀμέτοχον ἀληθοῦς πράγματος
εἶναί φασι, τὴν ἀναγκαιοτάτην οὐσίαν ἐκ
τῶν ὄντων ἀναιροῦντες, ἥτις ἐστὶν ἀρχέτυπον
παράδειγμα πάντων ὅσα ποιότητες οὐσίας, καθ᾿ ἣν
ἕκαστον εἰδοποιεῖτο καὶ διεμετρεῖτο.</p></div>

<div type="textpart" subtype="section" n="328"><p>τούτους αἱ
ἱεραὶ τοῦ νόμου στῆλαι μηνύουσι “θλαδίας”· ὡς
γὰρ τὸ τεθλασμένον ἀφῄρηται τὴν ποιότητα καὶ τὸ
εἶδος καὶ οὐδὲν ἕτερόν ἐστιν ἢ κυρίως εἰπεῖν ἄμορφος
ὕλη, οὕτως καὶ ἡ ἀναιροῦσα δόξα ἰδέας πάντα
συγχεῖ καὶ πρὸς τὴν ἀνωτέρω τῶν στοιχείων
οὐσίαν τὴν ἄμορφον καὶ ἄποιον ἐκείνην ἄγει.</p></div>

<div type="textpart" subtype="section" n="329"><p>οὗ
τί γένοιτ᾿ ἂν ἀτοπώτερον; ἐξ ἐκείνης γὰρ πάντ᾿
ἐγέννησεν ὁ θεός, οὐκ ἐφαπτόμενος αὐτός—οὐ γὰρ
ἦν θέμις ἀπείρου καὶ πεφυρμένης ὕλης ψαύειν τὸν
εὐδαίμονα καὶ μακάριον—, ἀλλὰ ταῖς ἀσωμάτοις
δυνάμεσιν, ὧν ἔτυμον ὄνομα αἱ ἰδέαι, κατεχρήσατο
πρὸς τὸ γένος ἕκαστον τὴν ἁρμόττουσαν λαβεῖν
μορφήν. ἡ δὲ πολλὴν ἀταξίαν  <milestone unit="altpage" n="262"/> εἰσηγεῖται καὶ
σύγχυσιν· ἀναιροῦσα γὰρ ταῦτα, δι᾿ ὧν αἱ ποιότητες,
συναναιρεῖ ποιότητας.
</p></div>

<div type="textpart" subtype="section" n="330"><p>Ἕτεροι δ᾿ ὡς ἐν ἄθλοις κακίας τὰ ἐπ᾿ ἀσεβείᾳ
νικητήρια σπεύδοντες αἴρεσθαι προσυπερβάλλουσιν
ἅμα ταῖς ἰδέαις καὶ ὕπαρξιν θεοῦ παρακαλυπτόμενοι



<pb n="7.293"/>

ὡς οὐκ ὄντος λεγομένου δ᾿ εἶναι χάριν τοῦ
συμφέροντος ἀνθρώποις, οἳ δὴ δι᾿ εὐλάβειαν τοῦ
δοκοῦντος πάντῃ παρεῖναι καὶ πάντα καθορᾶν
ὄμμασιν ἀκοιμήτοις [οἷς] ἔμελλον ἀνέξειν ἀδικημάτων.
τούτους ὁ νόμος εὐθυβόλως “ἀποκόπους”
προσαγορεύει τὴν περὶ τοῦ πάντα γεννῶντος ἐκτετμημένους
ὑπόληψιν, ἀγόνους μὲν σοφίας,
ἐπιτηδεύοντας δὲ τὴν μεγίστην κακιῶν, ἀθεότητα.
</p></div>

<div type="textpart" subtype="section" n="331"><p>Τρίτοι δ᾿ εἰσὶν οἳ τὴν ἐναντίαν ἔτεμον εἰσηγησάμενοι
πλῆθος &lt;θεῶν&gt; ἀρρένων τε καὶ θηλειῶν,
πρεσβυτέρων τε αὖ καὶ νεωτέρων, πολυαρχίας
λόγῳ τὸν κόσμον ἀναπλήσαντες, ἵνα τὴν τοῦ ἑνὸς
καὶ ὄντως ὄντος ὑπόληψιν ἐκ τῆς ἀνθρώπων διανοίας
ἐκτέμωσιν.</p></div>

<div type="textpart" subtype="section" n="332"><p>οὗτοι δ᾿ εἰσὶν οἱ συμβολικῶς
“ἐκ πόρνης” ὑπὸ τοῦ νόμου προσαγορευόμενοι·
καθάπερ γὰρ ὧν μητέρες πόρναι τὸν μὲν ἀληθῆ
πατέρα οὔτε ἴσασιν οὔτ᾿ ἐπιγράψασθαι δύνανται,
πολλοὺς δὲ καὶ σχεδὸν ἅπαντας τοὺς ἐραστὰς καὶ
ὡμιληκότας, τὸν αὐτὸν τρόπον καὶ οἱ ἀγνοοῦντες
τὸν ἕνα καὶ ἀληθινὸν θεὸν πολλοὺς καὶ ψευδωνύμους
ἀναπλάττοντες περὶ τὸ ἀναγκαιότατον τῶν ὄντων
τυφλώττουσιν, ὅπερ ἢ μόνον ἢ πρώτιστον ἐξ αὐτῶν
σπαργάνων εἰκὸς ἦν ἀναδιδάσκεσθαι· τί γὰρ μάθημα
κάλλιον ἢ τοῦ ὄντως ὄντος θεοῦ;
</p></div>

<div type="textpart" subtype="section" n="333"><p><milestone unit="altchapter" n="61"/> Τετάρτους δὲ καὶ πέμπτους ἐλαύνει πρὸς


<pb n="7.295"/>

μὲν τὸ αὐτὸ τέλος ἐπειγομένους, οὐ μὴν ἀπὸ τῶν
αὐτῶν βουλευμάτων· ἀμφότεροι γὰρ ζηλωταὶ
μεγάλου κακοῦ, φιλαυτίας, ὄντες ὥσπερ τινὰ κοινὴν
οὐσίαν διενείμαντο τὴν ὅλην ψυχὴν ἐκ λογικοῦ καὶ
ἀλόγου μέρους συνεστῶσαν· καὶ οἱ μὲν τὸ λογικόν,
ὃ δὴ νοῦς ἐστι, διεκληρώσαντο, οἱ δὲ τὸ ἄλογον,
ὅπερ εἰς τὰς αἰσθήσεις τέμνεται.</p></div>

<div type="textpart" subtype="section" n="334"><p>οἱ μὲν
οὖν τοῦ νοῦ προστάται τὴν ἡγεμονίαν καὶ βασιλείαν
τῶν ἀνθρωπείων πραγμάτων ἀνάπτουσιν<ref target="7-295-1"/> αὐτῷ καί
φασιν ἱκανὸν εἶναι καὶ τὰ παρεληλυθότα μνήμῃ
διασῴζειν καὶ τῶν παρόντων ἐρρωμένως ἀντιλαμβάνεσθαι
καὶ τὰ μέλλοντα εἰκότι στοχασμῷ
φαντασιοῦσθαί τε καὶ λογίζεσθαι.</p></div>

<div type="textpart" subtype="section" n="335"><p>οὗτος γάρ ἐστιν
ὁ γῆν τὴν βαθύγειον καὶ ἀρετῶσαν τῆς ὀρεινῆς καὶ
πεδιάδος κατασπείρας καὶ καταφυτεύσας καὶ τὴν
βιωφελεστάτην γεωργίαν εὑρών· οὗτος ὁ ναῦν
κατασκευάσας καὶ τὴν χέρσου<ref target="7-295-2"/> φύσιν ἐπινοίαις
παντὸς λόγου κρείττοσι πλωτὴν ἀπεργασάμενος καὶ




<pb n="7.297"/>

ὁδοὺς ἐν θαλάττῃ πολυσχιδεῖς ἄχρι λιμένων τῶν
κατὰ πόλεις καὶ ὑποδρόμων λεωφόρους ἀνατεμὼν
καὶ γνωρίσας ἡπειρώτας νησιώτας οὐκ ἄν ποτ᾿ εἰς
ἑαυτοὺς ἐλθόντας, εἰ μὴ σκάφος ἐναυπηγήθη· οὗτος
ὁ καὶ τῶν βαναύσων καὶ τῶν γλαφυρωτέρων τεχνῶν
λεγομένων εὑρετής·</p></div>

<div type="textpart" subtype="section" n="336"><p>οὗτος γράμματα καὶ ἀριθμοὺς
καὶ μουσικὴν καὶ τὴν ἐγκύκλιον ἅπασαν
παιδείαν ἐπενόησε καὶ συνηύξησε καὶ πρὸς τὸ τέλος
ἤγαγεν· οὗτος καὶ τὸ μέγιστον ἀγαθόν, φιλοσοφίαν,
ἐγέννησε καὶ δι᾿ ἑκάστου τῶν μερῶν αὐτῆς ὠφέλησε
τὸν ἀνθρώπινον βίον, διὰ μὲν τοῦ λογικοῦ πρὸς
ἀνεξαπάτητον ἑρμηνείαν, διὰ  <milestone unit="altpage" n="263"/> δὲ τοῦ ἠθικοῦ πρὸς
τὴν τῶν τρόπων ἐπανόρθωσιν, διὰ δὲ τοῦ φυσικοῦ
πρὸς ἐπιστήμην οὐρανοῦ τε καὶ κόσμου. καὶ ἄλλα
μέντοι παμπληθῆ λέγουσιν ἐγκώμια νοῦ συμφορήσαντές
τε καὶ ἀγείραντες ἔχοντα<ref target="7-297-1"/> τὴν ἀναφορὰν ἐπὶ
τὰ λεχθέντα ἤδη, περὶ ὧν οὐ καιρὸς ἐνοχλεῖν.
</p></div>

<div type="textpart" subtype="section" n="337"><p><milestone unit="altchapter" n="62"/> οἱ δὲ τῶν αἰσθήσεων προστάται τὸν
ἔπαινον αὐτῶν εὖ μάλα σεμνοποιοῦσι διανέμοντες
τῷ λόγῳ τὰς ἀπ᾿ αὐτῶν ἐγγινομένας χρείας καὶ
φασιν, ὅτι δύο μὲν αἴτια τοῦ ζῆν ἐστιν, ὄσφρησις καὶ
γεῦσις, δύο δὲ τοῦ καλῶς ζῆν, ὅρασις καὶ ἀκοή.



<pb n="7.299"/>
338 διὰ μὲν οὖν γεύσεως αἱ τῶν σιτίων τροφαὶ παραπέμπονται,
διὰ δὲ μυκτήρων ὁ ἀήρ, οὗ πᾶν ζῷον
ἐξήρτηται· τροφὴ δ᾿ ἐστὶ καὶ οὗτος ἡ συνεχὴς καὶ
ἀδιάστατος, ὃς οὐκ ἐγρηγορότας μόνον ἀλλὰ καὶ
κοιμωμένους διατρέφει τε καὶ διασῴζει· σαφὴς δὲ
πίστις· εἰ γὰρ κἂν βραχύτατον ὁ τῆς ἀναπνοῆς
δίαυλος ἐπισχεθείη κατὰ τὴν τοῦ πεφυκότος ἔξωθεν
ἐποχετεύεσθαι πνεύματος ἀποκοπήν, θάνατος ἀπαραίτητος
ἐξ ἀνάγκης ἐπακολουθήσει.</p></div>

<div type="textpart" subtype="section" n="339"><p>τῶν
γε μὴν φιλοσόφων αἰσθήσεων, δι᾿ ὧν περιγίνεται τὸ
εὖ ζῆν, ὅρασις μὲν φῶς τὸ κάλλιστον ἐν τοῖς οὖσιν
ὁρᾷ, ὁρᾷ δὲ διὰ φωτὸς τἄλλα πάντα, ἥλιον, σελήνην,
ἀστέρας, οὐρανόν, γῆν, θάλατταν, φυτῶν καὶ ζῴων
ἀμυθήτους διαφοράς, καὶ συνόλως πάντα σώματα
καὶ σχήματα καὶ χρώματα καὶ μεγέθη, ὧν ἡ θέα
περιττὴν φρόνησιν ἐξειργάσατο καὶ πολὺν ἵμερον
ἐπιστήμης ἐγέννησε.</p></div>

<div type="textpart" subtype="section" n="340"><p>παρέχεται δὲ καὶ ἄνευ τούτων
ὠφελείας ὅρασις ἡμῖν τὰς μεγίστας, εἴς τε τὴν
οἰκείων καὶ ἀλλοτρίων καὶ φίλων καὶ ἐχθρῶν
διάκρισιν καὶ βλαβερῶν μὲν φυγήν, αἵρεσιν δὲ τῶν
ἐπ᾿ ὠφελείᾳ. γέγονε μὲν οὖν καὶ τῶν ἄλλων
ἕκαστον τοῦ σώματος μερῶν πρὸς ἁρμοττούσας
χρείας καὶ σφόδρα ἀναγκαίας, ὡς βάσεις μὲν πρὸς
περίπατον καὶ δρόμον καὶ τἄλλα ὅσα διὰ σκελῶν
ἐνεργεῖται, χεῖρες δὲ πρὸς τὸ πρᾶξαί τι καὶ δοῦναι
καὶ λαβεῖν· ὀφθαλμοὶ δὲ ὡσπερεί τι κοινὸν ἀγαθὸν
τὴν τοῦ δύνασθαι κατορθοῦν αἰτίαν καὶ τούτοις καὶ
τοῖς ἄλλοις ἅπασι παρέχουσιν.</p></div>

<div type="textpart" subtype="section" n="341"><p>ἀψευδέστατοι δ᾿ οἱ
πεπηρωμένοι μάρτυρες, οἳ μήτε χερσὶ μήτε ποσὶ
δύνανται χρῆσθαι κατὰ τὸ βέλτιον τὴν πρόσρησιν


<pb n="7.301"/>

ἐπαληθεύοντες, ἣν οὐκ ἐπ᾿ ὀνείδει μᾶλλον ἢ οἴκτῳ
θέσθαι φασὶ τοὺς πρότερον ἀδυνάτους ὀνομάσαντας·
ἅμα γὰρ τῇ τῶν ὀμμάτων φθορᾷ καὶ αἱ τοῦ σώματος
δυνάμεις οὐχ ὑποσκελίζονται μόνον ἀλλὰ καὶ
φθείρονται.</p></div>

<div type="textpart" subtype="section" n="342"><p>θαυμασιώτατον δὲ καὶ ἀκοὴ χρῆμα,
δι᾿ ἧς μέλη καὶ μέτρα καὶ ῥυθμοί, ἔτι δὲ ἁρμονίαι
καὶ συμφωνίαι καὶ τῶν γενῶν καὶ συστημάτων αἱ
μεταβολαὶ καὶ πάνθ᾿ ὅσα κατὰ μουσικὴν ἐπικρίνεται,
καὶ λόγων [τε] τῶν κατὰ διεξόδους [καὶ]
παμπληθεῖς ἰδέαι δικανικῶν συμβουλευτικῶν ἐγκωμιαστικῶν,
ἔτι δὲ τῶν ἐν ἱστορίαις καὶ διαλόγοις
καὶ τῶν ἐν ὁμιλίαις ἀναγκαίαις περὶ τῶν ἐν βίῳ
πραγμάτων πρὸς τοὺς ἀεὶ πλησιάζοντας· συνόλως
γὰρ διὰ φωνῆς διττὴν ἐχούσης δύναμιν, εἴς τε τὸ
λέγειν καὶ τὸ ᾄδειν, ἑκάτερα τὰ ὦτα<ref target="7-301-1"/> διακρίνει πρὸς
ὠφέλειαν ψυχῆς·</p></div>

<div type="textpart" subtype="section" n="343"><p>ᾠδὴ γὰρ καὶ λόγος ὑγιεινὰ καὶ
σωτήρια φάρμακα, ἡ μὲν τὰ πάθη κατεπᾴδουσα καὶ
τὸ ἄρρυθμον ἐν ἡμῖν ῥυθμοῖς, τὸ δ᾿ ἐκμελὲς μέλεσι,
τὸ δ᾿ ἄμετρον μέτροις ἐπιστομίζουσα—ποικίλον δ᾿
ἐστὶ καὶ παντοδαπὸν ἕκαστον, ὡς μουσικοὶ καὶ
ποιηταὶ μαρτυροῦσιν, οἷς  <milestone unit="altpage" n="264"/> πιστεύειν ἀναγκαῖον
ἐπιτήδευμα τοῖς εὖ πεπαιδευμένοις—, ὁ δὲ λόγος
ἐπέχων καὶ ἀνακόπτων τὰς ἐπὶ κακίαν ὁρμὰς καὶ
τοὺς κεκρατημένους ἀφροσύναις καὶ ἀηδίαις ἐκνοσηλεύων,
μαλακώτερον μὲν τοὺς ὑπείκοντας,



<pb n="7.303"/>

σφοδρότερον δὲ τοὺς ἀφηνιάζοντας, αἴτιος γίνεται
τῶν μεγίστων ὠφελειῶν.
</p></div>

<div type="textpart" subtype="section" n="344"><p><milestone unit="altchapter" n="63"/> Τοιαῦτα συνείροντες οἵ τε τοῦ νοῦ θιασῶται
καὶ οἱ τῶν αἰσθήσεων οἱ μὲν ἐκεῖνον οἱ δὲ
ταύτας θεοπλαστοῦσιν ὑπὸ φιλαυτίας ἐκλαθόμενοι
τοῦ πρὸς ἀλήθειαν ὄντος θεοῦ. διὸ πάντας εἰκότως
ἀπήλασεν ἱεροῦ συλλόγου, τούς τε τὰς ἰδέας ἀναιροῦντας,
“θλαδίας” ὑπειπών, καὶ τοὺς κατὰ τὸ
παντελὲς ἀθέους, οἷς ὄνομα οἰκεῖον τὸ “ἀποκόπων”
ἔθετο, καὶ τοὺς ἐξ ἐναντίας εἰσηγητὰς
θεογονίας, οὓς ἐκάλεσεν “ἐκ πόρνης,” καὶ ἐπὶ πᾶσι
τοὺς φιλαύτους, ὧν οἱ μὲν τὸν λογισμόν, οἱ δ᾿
ἑκάστην τῶν αἰσθήσεων ἐξεθείωσαν· ἐπείγονται γὰρ
πάντες οὗτοι πρὸς τὸ αὐτὸ τέλος, εἰ καὶ ἀπὸ διαφερόντων
ἄγονται βουλευμάτων, τὸν ἕνα καὶ ὄντως
ὄντα θεὸν παρησυχάζοντες.</p></div>

<div type="textpart" subtype="section" n="345"><p>ἀλλ᾿ ἡμεῖς γε οἱ φοιτηταὶ
καὶ γνώριμοι τοῦ προφήτου Μωυσέως τὴν
τοῦ ὄντος ζήτησιν οὐ μεθησόμεθα, τὴν ἐπιστήμην
αὐτοῦ τέλος εὐδαιμονίας εἶναι νομίζοντες καὶ ζωὴν
μακραίωνα, καθὰ καὶ ὁ νόμος φησὶ τοὺς προσκειμένους
τῷ θεῷ ζῆν ἅπαντας, δόγμα τιθεὶς
ἀναγκαῖον καὶ φιλόσοφον· ὄντως γὰρ οἱ μὲν ἄθεοι
τὰς ψυχὰς τεθνᾶσιν, οἱ δὲ τὴν παρὰ τῷ ὄντι θεῷ
τεταγμένοι τάξιν ἀθάνατον βίον ζῶσιν.
<pb n="7.305"/>
<pb n="7.307"/>
</p></div></div>
<div type="textpart" subtype="book" n="1">
<head>ΠΕΡΙ ΤΩΝ ΑΝΑΦΕΡΟΜΕΝΩΝ ΕΝ ΕΙΔΕΙ
ΝΟΜΩΝ ΕΙΣ ΤΡΙΑ ΓΕΝΗ ΤΩΝ ΔΕΚΑ
ΛΟΓΙΩΝ, ΤΟ ΤΡΙΤΟΝ, ΤΟ ΤΕΤΑΡΤΟΝ, ΤΟ
ΠΕΜΠΤΟΝ· ΤΟ ΠΕΡΙ ΕΥΟΡΚΙΑΣ ΚΑΙ
ΣΕΒΑΣΜΟΥ ΤΗΣ ΙΕΡΑΣ ΕΒΔΟΜΗΣ ΚΑΙ
ΓΟΝΕΩΝ ΤΙΜΗΣ</head>
<div type="textpart" subtype="section" n="1"><p><milestone unit="altpage" n="270"/><milestone unit="altchapter" n="1"/> Ἐν μὲν τῇ πρὸ ταύτης συντάξει δύο κεφάλαια
ἠκρίβωται τῶν δέκα, τό τε περὶ τοῦ μὴ νομίζειν
θεοὺς αὐτοκρατεῖς ἑτέρους καὶ τὸ περὶ τοῦ μηδὲν
θεοπλαστεῖν χειρόκμητον· εἴρηται δὲ καὶ τὰ ἑκατέρῳ
τῶν κατὰ μέρος διατεταγμένων ἁρμόττοντα
νόμιμα. νυνὶ δὲ περὶ τριῶν τῶν κατὰ στοῖχον ἑξῆς
διαλεξώμεθα πάλιν ἐφαρμόττοντες τὰ προσήκοντα
τῶν ἐν εἴδει.</p></div>

<div type="textpart" subtype="section" n="2"><p>πρῶτον δ᾿ ἐστὶ τῶν τριῶν
τὸ μὴ θεοῦ ὄνομα λαμβάνειν ἐπὶ ματαίῳ. ὁ γὰρ
τοῦ σπουδαίου, φησί, λόγος ὅρκος ἔστω, βέβαιος,
ἀκλινής, ἀψευδέστατος, ἐρηρεισμένος ἀληθείᾳ. κἂν
εἰ ὀμνύναι μέντοι βιάζοιντο αἱ χρεῖαι, πατρὸς ἢ
μητρὸς ζώντων μὲν ὑγείαν καὶ εὐετηρίαν,  <milestone unit="altpage" n="271"/> τετελευτηκότων
δὲ τὴν μνήμην ὅρκον ποιητέον· ἀπεικονίσματα
γὰρ οὗτοί γε καὶ μιμήματα θείας δυνάμεώς
εἰσι, τοὺς μὴ ὄντας εἰς τὸ εἶναι παραγαγόντες.
<pb n="7.309"/>
3 ἀναγέγραπταί τις ἐν τοῖς νόμοις τῶν ἀρχηγετῶν
καὶ ἐπὶ σοφίᾳ μάλιστα θαυμασθέντων ὀμνὺς “κατὰ
τοῦ φόβου τοῦ πατρός,” ὑπὲρ ὠφελείας, οἶμαι, τῶν
ἔπειτα καὶ διδαχῆς ἀναγκαίας, ἵνα τοὺς γονεῖς ὃν
χρὴ τρόπον τιμῶσι στέργοντες ὡς εὐεργέτας καὶ
εὐλαβούμενοι ὡς ὑπὸ φύσεως κατασταθέντας ἄρχοντας
καὶ μὴ ῥᾳδίως ἐπιχειρῶσιν ὀνομάζειν θεόν.
</p></div>

<div type="textpart" subtype="section" n="4"><p>ἄξιον ἐπαινεῖν καὶ τούς, εἴ ποτε βιασθεῖεν ὀμνύναι,
τῷ μέλλειν καὶ βραδύνειν καὶ ἀποκνεῖν ἐμποιοῦντας
δέος οὐ μόνον τοῖς ὁρῶσιν ἀλλὰ καὶ τοῖς προκαλουμένοις
εἰς τὸν ὅρκον· εἰώθασι γὰρ ἀναφθεγξάμενοι
τοσοῦτον μόνον “νὴ τόν” ἢ “μὰ τόν,” μηδὲν
προσπαραλαβόντες, ἐμφάσει τῆς ἀποκοπῆς τρανοῦν
ὅρκον οὐ γενόμενον.</p></div>

<div type="textpart" subtype="section" n="5"><p>ἀλλὰ καὶ προσπαραλαβέτω
τις, εἰ βούλεται, μὴ μέντοι τὸ ἀνωτάτω καὶ πρεσβύτατον
εὐθὺς αἴτιον, ἀλλὰ γῆν, ἥλιον, ἀστέρας,
οὐρανόν, τὸν σύμπαντα κόσμον· ἀξιολογώτατα γὰρ
ταῦτα ἅτε καὶ πρεσβύτερα τῆς ἡμετέρας γενέσεως
καὶ προσέτι ἀγήρω διαιωνιοῦντα τῇ τοῦ πεποιηκότος
<milestone unit="para"/><milestone unit="altchapter" n="2"/> τοσαύτῃ δέ τινες
εὐχερείᾳ καὶ ῥαθυμίᾳ χρῶνται, ὥστε τὰ ἐν γενέσει
πάντα ταῦθ᾿ ὑπερβάντες ἐπὶ τὸν ποιητὴν καὶ πατέρα
τῶν ὅλων ἀνατρέχειν τῷ λόγῳ τολμῶσι, μὴ τόπους
εἰ βέβηλοι ἢ ἱεροί, μὴ καιροὺς εἰ ἐπιτήδειοι, μὴ
αὑτοὺς εἰ καθαροὶ σῶμα καὶ ψυχήν, μὴ τὰ πράγματα
εἰ μεγάλα, μὴ τὰς χρείας εἰ ἀναγκαῖαι
προεξετάσαντες, ἀλλά, τὸ λεγόμενον δὴ τοῦτο,




<pb n="7.311"/>

“ἀνίπτοις χερσὶ” πάντα φύροντες, ὡς δέον, ἐπειδὴ
γλῶτταν ἡ φύσις αὐτοῖς ἐδωρήσατο, λελυμένῃ
χρῆσθαι καὶ ἀχαλινώτῳ πρὸς ἃ μὴ θέμις·</p></div>

<div type="textpart" subtype="section" n="7"><p>οὓς ἐχρῆν
ὀργάνων τῷ καλλίστῳ, ᾧ φωνὴ καὶ λόγος τὰ
βιωφελέστατα καὶ κοινωνίας αἴτια τετράνωται,
πρὸς τιμὴν καὶ σεμνότητα καὶ εὐδαιμονισμὸν καταχρῆσθαι
τοῦ πάντων αἰτίου.</p></div>

<div type="textpart" subtype="section" n="8"><p>νυνὶ δ᾿ ὑπὸ τῆς ἄγαν
ἀσεβείας περὶ ὧν ἂν τύχῃ τὰς φρικωδεστάτας
ὀνομάζουσι κλήσεις καὶ ἄλλα ἐπ᾿ ἄλλοις ἐπιφέροντες
ὀνόματα σωρηδὸν οὐκ ἐρυθριῶσι, νομίζοντες τῇ
πυκνότητι καὶ τῷ συνεχεῖ τῶν ἐπαλλήλων ὅρκων
οὗ διανοοῦνται περιέσεσθαι, λίαν ὄντες εὐήθεις· οὐ
γὰρ πίστεως ἡ πολυορκία τεκμήριον ἀλλ᾿ ἀπιστίας
ἐστὶ παρὰ τοῖς εὖ φρονοῦσιν.
</p></div>

<div type="textpart" subtype="section" n="9"><p><milestone unit="altchapter" n="3"/> Ἐὰν δέ τις ἐκβιασθεὶς ὀμόσῃ περὶ παντὸς
οὑτινοσοῦν, ὃ μὴ νόμος  <milestone unit="altpage" n="272"/> ἀπείρηκε, παντὶ σθένει καὶ
μηχανῇ πάσῃ τὸν ὅρκον βεβαιούτω μηδὲν ἐμποδὼν
τιθέμενος εἰς τὴν τοῦ γνωσθέντος τελείωσιν, καὶ
μάλιστα ἐπειδὰν μὴ ὀργαὶ ἀτίθασοι ἢ λελυττηκότες
ἔρωτες ἢ ἐπιθυμίαι ἀκάθεκτοι τὴν διάνοιαν ἐκμήνωσιν,
ὡς ἀγνοῆσαι τὰ λεγόμενα καὶ πραττόμενα,
λογισμῷ δὲ καὶ διανοίᾳ νηφούσῃ ποιῆται τὸν ὅρκον.
</p></div>

<div type="textpart" subtype="section" n="10"><p>τί γὰρ ἄμεινον ἢ ἀψευδεῖν παρ᾿ ὅλον τὸν βίον καὶ
ταῦτα μάρτυρι θεῷ χρώμενον; ὅρκος γὰρ οὐδὲν




<pb n="7.313"/>

ἄλλο ἢ μαρτυρία θεοῦ περὶ πράγματος ἀμφισβητου·
μένου· θεὸν δὲ μὴ ἐπ᾿ ἀληθεῖ<ref target="7-313-1"/> καλεῖν πάντων ἀνοσιώτατον.
</p></div>

<div type="textpart" subtype="section" n="11"><p>ὁ γὰρ τοῦτο ποιῶν μόνον οὐκ ἄντικρυς
βοᾷ, κἂν ἡσυχάζειν δοκῇ· “σοὶ χρῶμαι τοῦ ἀδικεῖν
προκαλύμματι· αἰδουμένῳ μοι τὸ δοκεῖν ἁμαρτάνειν
συνέργησον, ἀντ᾿ ἐμοῦ πονηρευομένου τὴν αἰτίαν
ὑπόστηθι· μέλει γάρ μοι πλημμελοῦντι μὴ φαύλῳ
νομίζεσθαι· σὺ δὲ τῆς παρὰ τοῖς πολλοῖς δόξη
ἀλογεῖς οὐδὲν εὐφημίας ἐπιστρεφόμενος.” ἅπερ
καὶ λέγειν καὶ ἐννοεῖσθαι ἀσεβέστατον· ἀγανακτήσαι
γὰρ ἂν οὐχ ὅτι θεὸς ὁ πάσης κακίας ἀμέτοχος,
ἀλλὰ καὶ πατὴρ καὶ ὀθνεῖος ἄνθρωπος
μὴ τελείως ἀρετῆς ἄγευστος, εἰ τοιαῦτα ἀκούοι.
</p></div>

<div type="textpart" subtype="section" n="12"><p>Πάντας μὲν οὖν ὅρκους, ὡς ἔφην, βεβαιωτέον
ὅσοι περὶ καλῶν καὶ συμφερόντων γίνονται πρὸ
ἐπανόρθωσιν ἰδίων ἢ κοινῶν πραγμάτων, φρονή
σεως καὶ δικαιοσύνης καὶ ὁσιότητος ἡγουμένων.—
<milestone unit="para"/><milestone unit="altchapter" n="4"/> τούτοις ἐμφέρονται καὶ τῶν εὐχῶν αἱ νομιμώταται
διὰ περιουσίαν ἀγαθῶν ἢ παρόντων ἢ
προσδοκωμένων γινόμεναι—, τοὺς δ᾿ ἕνεκα τῶ
ἐναντίων ἐπικυροῦν οὐκ εὐαγές.</p></div>

<div type="textpart" subtype="section" n="13"><p>εἰσὶ γὰρ οἳ ὀμ
νύουσιν, ἐὰν τύχῃ, κλοπὰς καὶ ἱεροσυλίας ἢ φθορὰ
καὶ μοιχείας ἢ τραύματα καὶ σφαγὰς ἤ τι τῶ
ὁμοιοτρόπων κακῶν ἐργάσεσθαι,<ref target="7-313-2"/> καὶ ἀνυπερθέτω
αὐτὰ δρῶσι ποιούμενοι πρόφασιν τὸ εὐορκεῖν, ὡ
οὐκ ἄμεινον<ref target="7-313-3"/> καὶ θεῷ κεχαρισμένον μᾶλλον τῆς &lt;οὐ



<pb n="7.315"/>

παραβάσεως<ref target="7-315-1"/> τῶν ὅρκων τὸ μηδὲν ἀδικεῖν, ἐπεὶ
δικαιοσύνη καὶ πᾶσα ἀρετὴ νόμος ἐστὶ πάτριος καὶ
θεσμὸς ἀρχαῖος· νόμοι δὲ καὶ θεσμοὶ τί ἕτερον ἢ
φύσεως ἱεροὶ λόγοι τὸ βέβαιον καὶ τὸ πάγιον ἐξ
αὑτῶν ἔχοντες, ὡς ὅρκων ἀδιαφορεῖν;</p></div>

<div type="textpart" subtype="section" n="14"><p>ἴστω δὴ πᾶς
ἐνωμότως ἄδικα δρῶν, ὅτι εὐορκεῖ μὲν οὔ, τὸν δὲ
πολλῆς φυλακῆς καὶ ἐπιμελείας ἄξιον ὅρκον ἀνατρέπει,
ᾧ τὰ καλὰ καὶ δίκαια ἐπισφραγίζεται·
προστίθησι γὰρ ὑπαίτια ὑπαιτίοις, ἐν οὐ δέοντι
γινομένοις ὅρκοις, οὓς πολὺ  <milestone unit="altpage" n="273"/> βέλτιον ἦν ἡσυχάζεσθαι,
πράξεις παρανόμους.</p></div>

<div type="textpart" subtype="section" n="15"><p>ἀπεχόμενος οὖν τοῦ
ἀδικοπραγεῖν ποτνιάσθω τὸν θεόν, ἵνα μεταδῷ τῆς
ἵλεω δυνάμεως αὐτῷ συγγνοὺς ἐφ᾿ οἷς ἀβουλίᾳ
χρησάμενος ὤμοσε· διπλάσια γὰρ αἱρεῖσθαι κακά,
δυνάμενον τὴν ἡμίσειαν αὐτῶν ἀποφορτίσασθαι,
μανία καὶ φρενοβλάβεια δυσίατος.</p></div>

<div type="textpart" subtype="section" n="16"><p>εἰσὶ δ᾿
οἳ τὴν φύσιν ἄμικτοι καὶ ἀκοινώνητοι δι᾿ ὑπερβολὴν
μισανθρωπίας γεγονότες ἢ καὶ ὑπ᾿ ὀργῆς οἷα
χαλεπῆς δεσποίνης ἐκβιασθέντες ὅρκῳ τὴν ἀγριότητα
πιστοῦνται τῶν ἠθῶν, οἵτινες οὔ φασιν
ὁμοτράπεζον ἢ ὁμωρόφιον ἕξειν τὸν δεῖνα ἢ τὸν
δεῖνα ἢ πάλιν τῷ δεῖνι μὴ παρέξειν ὠφέλειάν τινα ἢ
παρ᾿ ἐκείνου τι λήψεσθαι μέχρι τελευτῆς· ἔστι δ᾿
ὅτε καὶ μετὰ τὴν τελευτὴν τὸ ἀσύμβατον διαφυλάττουσιν

<pb n="7.317"/>

οὐδὲ νεκροῖς τοῖς σώμασιν ἐπιτρέποντες ἐν
διαθήκαις<ref target="7-317-1"/> τὰ νομιζόμενα παρασχεῖν.</p></div>

<div type="textpart" subtype="section" n="17"><p>οἷς παραινέσαιμι
ἂν καθάπερ καὶ τοῖς προτέροις, εὐχαῖς
καὶ θυσίαις ἐξευμενίζεσθαι τὸν θεόν, ἵνα εὕρωνταί
τινα ψυχικῶν ἀρρωστημάτων θεραπείαν ἀναγκαίαν,
ἃ μηδεὶς ἀνθρώπων ἱκανὸς ἰάσασθαι.
<milestone unit="para"/><milestone unit="altchapter" n="5"/> Ἕτεροι δ᾿ εἰσὶ κομπασταὶ τῶν ὑπ᾿ ἀλαζονείας
φυσωμένων,<ref target="7-317-2"/> οἳ λιμοδοξοῦντες οὐδενὶ τῶν εἰς τὴν
ὠφελιμωτάτην ὀλιγοδεΐαν χρῆσθαι δικαιοῦσιν, ἀλλὰ
κἂν προτρέπῃ τις ἕνεκα τοῦ τὸν ἀφηνιασμὸν τῶν
ἐπιθυμιῶν ἀναχαιτίσαι, τὴν νουθεσίαν ὕβριν εἶναι
νομίζουσι καὶ πρὸς τὸν ἁβροδίαιτον ὠθούμενοι βίον
ἀλογοῦσι τῶν σωφρονιστῶν, γέλωτα καὶ χλεύην
τιθέμενοι τὰς φρονήσεως καλὰς ὁμοῦ καὶ λυσιτελεστάτας
ὑφηγήσεις.</p></div>

<div type="textpart" subtype="section" n="19"><p>εἰ δὲ δὴ καὶ τύχοι τις εἶναι
περιουσία καὶ ἀφθονία τῶν περὶ τὸν βίον, ὅρκοις
ἐπισφραγίζονται τὴν χρῆσιν καὶ ἀπόλαυσιν τῶν εἰς
πολυτέλειαν· οἷον δή τι λέγω· πρῴην τις τῶν οὐκ
ὀλίγα κεκτημένων ὑγρὸν καὶ διαρρέοντα βίον ἀσπασάμενος,
ἐπειδὴ πρεσβύτης παρὼν συγγενὴς ἢ
πατρικὸς ὥς γ᾿ οἶμαι φίλος ἐνουθέτει πρὸς τὸ
σεμνότερον καὶ αὐστηρότερον τὴν δίαιταν παρακαλῶν
μεταβαλεῖν, τὴν παραίνεσιν οὐ μετρίως
δυσχεράνας ὤμοσεν ἀντιφιλονεικῶν, ἕως ἂν τὰς




<pb n="7.319"/>

χορηγίας ἔχῃ καὶ παρασκευάς, μηδενὶ χρήσεσθαι
τῶν εἰς εὐτέλειαν, μὴ κατὰ πόλιν, μὴ κατ᾿ ἀγρούς,
μὴ πλέων, μὴ πεζεύων, ἀλλ᾿ ἀεὶ καὶ πανταχοῦ τὸν
πλοῦτον ἐπιδείξεσθαι. πλούτου δὲ ταῦθ᾿, ὡς
ἔοικεν, ἐπίδειξις οὐκ ἔστι μᾶλλον ἢ ἀλαζονείας καὶ
ἀκρασίας.</p></div>

<div type="textpart" subtype="section" n="20"><p>καίτοι τῶν ἐν ταῖς μεγάλαις
ἡγεμονίαις οὐκ ὀλίγοι μέχρι νῦν εἰσιν οἳ παμπληθεῖς
ἔχοντες παρασκευὰς καὶ χορηγίας ἀφθόνους,
ὥσπερ ἐξ ἀενάου τινὸς πηγῆς πλούτου ῥέοντος
αὐτοῖς ἀδιαστάτως, ὅμως ἐφ᾿ ἃ καὶ οἱ πένητες
ἡμεῖς ἔστιν ὅτε τρέπονται, κεραμεᾶς κύλικας καὶ
ὀβελίας ἄρτους καὶ ἐλαίας ἢ τυρὸν ἢ λάχανα  <milestone unit="altpage" n="274"/> προσόψημα,
καὶ θέρους μὲν περίζωμα καὶ λεπτὴν
ὀθόνην, χειμῶνος δὲ χλαῖναν ἀρραγῆ καὶ στιφρὰν
καὶ τὰ πρὸς τὴν κοίτην ἔστιν ὅτε χαμαίστρωτα,
πολλὰ χαίρειν φράσαντες κλίναις ἐλεφαντίναις ἢ
χελώνης ἢ χρυσοῦ πεποιημέναις καὶ στρωμναῖς
ἀνθοβαφέσι καὶ ἐσθῆσιν ἁλουργίσι καὶ πεμμάτων
μελιπήκτων περιεργίαις καὶ τραπεζῶν πολυτελείαις.
</p></div>

<div type="textpart" subtype="section" n="21"><p>αἴτιον δ᾿ οὐ μόνον, οἶμαι, τὸ φύσεως αὐτοὺς εὐμοίρου
λαχεῖν, ἀλλὰ καὶ τὸ παιδείας ὀρθῆς ἐκ
πρώτης ἡλικίας ἐφάψασθαι, ἥτις ἀνεδίδαξε πρὸ τῶν
ἡγεμονικῶν τὰ ἀνθρώπινα τιμᾶν, ἥτις καὶ ἐνδιαιτωμένη
τῇ ψυχῇ μόνον οὐ καθ᾿ ἑκάστην ἡμέραν
ὑπομιμνῄσκει τῆς ἀνθρωπότητος ἀπὸ τῶν ὑφηλῶν
καὶ ὑπερόγκων ἀντισπῶσα καὶ στέλλουσα καὶ τὸ
ἄνισον ἰσότητι θεραπεύουσα.</p></div>

<div type="textpart" subtype="section" n="22"><p>τοιγαροῦν τὰς πόλεις
εὐθηνίας, εὐπορίας, εὐνομίας, εἰρήνης ἀναπεπλήκασιν,


<pb n="7.321"/>

ἀγαθὸν μὲν οὐδὲν ὑπεξελόμενοι, πάντα δ᾿
ἀφειδῶς καὶ ἀταμιεύτως χαριζόμενοι. τὰ μὲν δὴ
τῶν εὐγενῶν καὶ ὡς ἀληθῶς ἡγεμόνων ἔργα ταῦτα
καὶ τὰ τούτοις παραπλήσια.</p></div>

<div type="textpart" subtype="section" n="23"><p>τὰ δὲ τῶν
νεοπλούτων ἐκεῖνα πλάνῳ τινὶ τύχης εἰς πολυχρηματίαν
περιηκόντων, οἳ τὸν ἀληθῆ καὶ βλέποντα
πλοῦτον ἐξ ἀρετῶν τελείων συνεστῶτα καὶ τῶν
κατ᾿ ἀρετὰς πράξεων οὐδ᾿ ὄναρ ἴσασι, τῷ δὲ τυφλῷ
προσέπταισαν, ἐφ᾿ οὗ σκηριπτόμενοι κατ᾿ ἀναγκαῖον
τὴν ἄγουσαν ὁδὸν οὐχ ὁρῶντες εἰς ἀνοδίας
ἐκτρέπονται, θαυμάζοντες τὰ μηδεμιᾶς ἄξια σπουδῆς
καὶ τὰ φύσει τίμια γελῶντες· οἷς ὁ ἱερὸς λόγος
ὅρκον ἐν οὐ δέοντι καιρῷ ποιουμένοις οὐ μετρίως
ἐπιτιμᾷ καὶ ὀνειδίζει· δυσκάθαρτοι γὰρ καὶ δυσίατοι,
ὡς μηδὲ παρὰ θεῷ τῷ τὴν φύσιν ἵλεῳ
συγγνώμης ἀξιοῦσθαι.
</p></div>

<div type="textpart" subtype="section" n="24"><p><milestone unit="altchapter" n="6"/> Παρθένων δὲ καὶ γυναικῶν τὸ περὶ τάς
εὐχὰς αὐτοκρατὲς ἀφείλετο, τῶν μὲν παρθένων τοὺς
πατέρας κυρίους, τῶν δὲ γυναικῶν τοὺς ἄνδρας
ἐπιγνώμονας ἀποφήνας εἴς τε βεβαίωσιν τῶν ὅρκων
καὶ λύσιν· καὶ μήποτ᾿ εἰκότως· αἱ μὲν γὰρ διὰ
νεότητα δύναμιν ὅρκων οὐκ ἴσασιν, ὡς χρῄζειν τῶν
ἐπικρινούντων, αἱ δὲ πολλάκις ὑπ᾿ εὐχερείας ὀμνύουσιν,
ἃ μὴ τοῖς ἀνδράσι συνοίσει· διόπερ αὐτοῖς
ἀνέθηκε τὴν ἐξουσίαν τοῦ τὰ ὀμοσθέντα<ref target="7-321-1"/> φυλάττειν
ἢ τοὐναντίον.</p></div>

<div type="textpart" subtype="section" n="25"><p>χῆραι δὲ μὴ ῥᾳδίως ὀμνύτωσαν—οὐ
γὰρ ἔχουσι τοὺς παραιτητάς, οὔτε ἄνδρας ὧν διεζεύχθησαν




<pb n="7.323"/>

οὔτε πατέρας ἀφ᾿ ὧν μετανέστησαν,
ὅτε τὴν πρὸς γάμον ἀποικίαν ἐστέλλοντο—, ἐπειδὴ
μένειν τοὺς τούτων ὅρκους ἀναγκαῖον ἐρημίᾳ τῶν
κηδομένων βεβαιουμένους.</p></div>

<div type="textpart" subtype="section" n="26"><p>
Ἐὰν δέ τις <milestone unit="altpage" n="275"/> ἐπιορκοῦντά τινα εἰδὼς μὴ καταμηνύσῃ
ἢ ἀπελέγξῃ φιλίᾳ ἢ αἰδοῖ ἢ φόβῳ διδοὺς
πλέον ἢ εὐσεβείᾳ, τοῖς αὐτοῖς ἐπιτιμίοις ἔνοχος
ἔστω· διαφέρει γὰρ τοῦ ἀδικεῖν οὐδὲν τὸ συνεπιγράφεσθαι
ἀδικοῦντι.</p></div>

<div type="textpart" subtype="section" n="27"><p>δίκαι δὲ κατ᾿ ἐπιόρκων
αἱ μὲν ἀνάκεινται τῷ θεῷ, αἱ δὲ ἀνθρώποις, θεῷ
μὲν αἱ ἀνωτάτω καὶ μέγισται —ἵλεως γὰρ οὐ
γίνεται τοῖς οὕτως ἀσεβοῦσιν, ἀλλὰ μένειν εἰς
ἀεὶ δυσκαθάρτους ἐᾷ, δικαίως, οἶμαι, καὶ προσηκόντως·
ὁ γὰρ ἀμελήσας τί δεινὸν εἰ ἀνταμεληθήσεται,
οἷς δίδωσι τὰ ἴσα καρπούμενος;</p></div>

<div type="textpart" subtype="section" n="28"><p>—αἱ
δ᾿ ἀπ᾿ ἀνθρώπων διάφοροι, θάνατος ἢ πληγαί, τῶν
μὲν ἀμεινόνων καὶ περιττῶν εἰς εὐσέβειαν θανάτου
δίκας βεβαιούντων, τῶν δὲ μαλακώτερον χρωμένων
ὀργαῖς δημοσίᾳ μάστιγι τυπτόντων ἀναφανδὸν ἐν
κοινῷ· εἰσὶ δὲ καὶ πληγαὶ τοῖς μὴ δουλοπρεπέσιν
οὐκ ἔλαττον δίκης θανάτου.
</p></div>

<div type="textpart" subtype="section" n="29"><p><milestone unit="altchapter" n="7"/> Ταῦτα μὲν οὖν αἱ ῥηταὶ προστάξεις περιέχουσιν.
ἔστι δὲ καὶ ἀλληγορῆσαι τὰ περὶ τὸν




<pb n="7.325"/>

τόπον ἔχοντα θεωρίαν τὴν διὰ συμβόλων. εἰδέναι
τοίνυν προσήκει ὅτι ὁ τῆς φύσεως ὀρθὸς λόγος
πατρὸς ὁμοῦ καὶ ἀνδρὸς ἔχει δύναμιν, ἐπινοίαις
διαφόροις· ἀνδρὸς μέν, ἐπειδὴ τὸν ἀρετῶν σπόρον
ὥσπερ εἰς ἀγαθὴν ἄρουραν τὴν ψυχὴν καταβάλλεται,
πατρὸς δ᾿ ὅτι βουλὰς ἀγαθὰς καὶ πράξεις
καλὰς καὶ σπουδαίας γεννᾶν πέφυκε καὶ γεννήσας
ἐκτρέφει ποτίμοις δόγμασιν, ἃ παιδεία καὶ σοφία
χορηγοῦσι.</p></div>

<div type="textpart" subtype="section" n="30"><p>διάνοια δ᾿ ἀπεικάζεται τοτὲ μὲν
παρθένῳ, τοτὲ δὲ γυναικὶ ἢ χηρευούσῃ ἢ ἀνδρὶ ἔτι
ἡρμοσμένῃ· παρθένος μὲν διάνοια ἁγνὴν καὶ ἀδιάφθορον
διαφυλάττουσα ἑαυτὴν ἀπό τε ἡδονῶν καὶ
ἐπιθυμιῶν, ἔτι δὲ καὶ λυπῶν καὶ φόβων, ἐπιβούλων
παθῶν, ἧς τὴν προστασίαν ὁ γεννητὴς ἀνῆπται
πατήρ· τῆς δ᾿ ὡς γυναικὸς ἀστείῳ λόγῳ τῷ κατ᾿
ἀρετὴν συμβιούσης τὴν ἐπιμέλειαν ὁ αὐτὸς λόγος
οὗτος ἐπαγγέλλεται σπείρων ἀνδρὸς τρόπον ἐννοίας
ἀρίστας.</p></div>

<div type="textpart" subtype="section" n="31"><p>ἣ δ᾿ ἂν ἀπορφανισθῇ ψυχὴ καὶ γενεᾶς
τῆς κατὰ τὴν φρόνησιν καὶ ἐπιγαμίας τῆς κατὰ τὸν
ὀρθὸν λόγον, χηρεύουσα τῶν καλλίστων καὶ ἔρημος
οὖσα σοφίας, ὑπαίτιον ἑλομένη ζωήν, ἔνοχος ἔστω
οἷς ἔγνω καθ᾿ ἑαυτῆς, ἰατρὸν ἁμαρτημάτων οὐκ
ἔχουσα οὔθ᾿ ὡς ἄνδρα συμβιωτὴν οὔθ᾿ ὡς πατέρα
γεννητὴν τὸν κατὰ σοφίαν λόγον.
</p></div>

<div type="textpart" subtype="section" n="32"><p><milestone unit="altchapter" n="8"/> Τῶν δὲ μὴ μόνον τὰς οὐσίας ἢ μέρη τούτων
ἀλλὰ καὶ αὑτοὺς ἀνάθημα ποιησαμένων ἐν
εὐχαῖς ὥρισε τιμάς, οὐ πρὸς κάλλος ἢ μέγεθος ἤ τι
τῶν ὁμοιοτρόπων ἀπιδών,  <milestone unit="altpage" n="276"/> ἀλλὰ πρὸς ἀριθμὸν


<pb n="7.327"/>

ἴσον, διακρίνας ἄνδρας αὐτὸ μόνον γυναικῶν καὶ
νηπίους τελείων.</p></div>

<div type="textpart" subtype="section" n="33"><p>κελεύει γὰρ ἀπὸ μὲν εἰκοσαετίας
ἄχρις ἑξηκονταετίας ἀνδρὸς εἶναι τιμὴν δραχμὰς
διακοσίας νομίσματος ὁλαργύρου, γυναικὸς δὲ
εἴκοσι πρὸς ταῖς ἑκατόν, ἀπὸ δὲ πενταετίας ἄχρις
εἰκοσαετίας τοῦ μὲν ἄρρενος δραχμὰς ὀγδοήκοντα,
τῆς δὲ θηλείας τεσσαράκοντα, ἀπὸ δὲ βρέφους εἰς
πενταετίαν τοῦ μὲν ἄρρενος δραχμὰς εἴκοσι, τοῦ δὲ
θήλεος δώδεκα, τῶν δ᾿ ὑπὲρ ἑξήκοντα ἔτη βεβιωκότων
πρεσβυτῶν μὲν δραχμὰς ἑξήκοντα, πρεσβυτίδων
δὲ τεσσαράκοντα.</p></div>

<div type="textpart" subtype="section" n="34"><p>τὰ δ᾿ ἴσα καὶ ἐπ᾿ ἀρρένων
καθ᾿ ἡλικίαν ἑκάστην καὶ ἐπὶ θηλειῶν ὁμοίως
διετάξατο, τριῶν ἕνεκα τῶν ἀναγκαιοτάτων· ἑνὸς
μὲν ὅτι ἴσον ἐστὶ καὶ ὅμοιον τὸ ἀξίωμα τῆς εὐχῆς,
ἐάν τε ὑπὸ μεγάλου τινὸς ἐάν τε καὶ ὑπ᾿ εὐτελοῦς
γίνηται· δευτέρου δ᾿ ὅτι τοὺς εὐξαμένους ἁρμόττον
οὐκ ἦν ταῖς τῶν ἀνδραπόδων ὑποβάλλεσθαι τύχαις
—ἐκεῖνα γὰρ πρὸς τὰς τῶν σωμάτων εὐεξίας καὶ
εὐμορφίας τιμᾶται ἢ τοὐναντίον ἐπευωνίζεται—.
τρίτου δ᾿ ὃ καὶ ἀναγκαιότατον, ὅτι παρὰ μὲν ἡμῖν
ἀνισότης, ἰσότης δὲ παρὰ θεῷ τίμιον.
</p></div>

<div type="textpart" subtype="section" n="35"><p><milestone unit="altchapter" n="9"/> Ταῦτα μὲν ἐπ᾿ ἀνθρώπων, ἐπὶ δὲ κτηνῶν
τάδε νομοθετεῖται· ἐάν τις ἀφορίσῃ κτῆνος, εἰ μὲν
εἴη καθαρὸν ἔκ τινος γένους τῶν τριῶν, ἅπερ εἰς
θυσίαν ἀπενεμήθη, βοῦς ἢ πρόβατον ἢ αἴξ, ἐκεῖνο
καταθυέτω μὴ ὑπαλλαττόμενος μήτε χεῖρον κρείττονος
μήτ᾿ ἄμεινον χείρονος· οὐ γὰρ πολυσαρκίᾳ καὶ


<pb n="7.329"/>

πιότητι ζῴων χαίρει ὁ θεός, ἀλλ᾿ ἀνυπαιτίῳ τοῦ
εὐξαμένου διαθέσει· ἐὰν δὲ ὑπαλλάττηται, δύο ἀνθ᾿
ἑνὸς καθιερούτω, τό τε ἀρχαῖον καὶ τὸ ἀντ᾿ ἐκείνου.
</p></div>

<div type="textpart" subtype="section" n="36"><p>ἐὰν δέ τις εὔξηταί τι τῶν μὴ καθαρῶν κτηνῶν,
ἀγέτω πρὸς τὸν δοκιμώτατον τῶν ἱερέων· ὁ δὲ
τιμάσθω μὴ ὑπερβάλλων τὴν ἀξίαν, προσεπιτιθεὶς
τῆς τιμῆς καὶ τὸ πέμπτον, ἵν᾿, εἰ δέοι καθαρὸν ἀντὶ
τούτου ζῷον ἱερουργεῖν, μηδὲν ὑστερίζοι τῆς ἀξίας
τιμῆς, καὶ ἄλλως ὑπὲρ τοῦ δυσωπῆσαι τὸν εὐξάμενον,
ὅτι τὴν εὐχὴν ἐποιήσατο οὐ συλλογισμῷ, τὸ
μὴ καθαρὸν ζῷον ὥς γ᾿ οἶμαι τότε νομίσας εἶναι
καθαρὸν πλάνω διανοίας, κεκρατημένος ὑπὸ πάθους.
</p></div>

<div type="textpart" subtype="section" n="37"><p>οἰκία δ᾿ εἰ γένοιτο ἀνάθημα, πάλιν ἐχέτω τιμητὴν
ἱερέα· οἱ δ᾿ ὠνούμενοι μὴ τὰ ἴσα κατατιθέτωσαν,
ἀλλ᾿ εἰ μὲν ὁ εὐξάμενος ἀνακομίζεσθαι προέλοιτο,
ἐπιδαψιλευέσθω τὸ πέμπτον, κολάζων τὴν εὐχέρειαν
καὶ ἐπιθυμίαν, διττὸν κακόν, ἐν οἷς μὲν
ηὔχετο τὴν εὐχέρειαν,  <milestone unit="altpage" n="277"/> ἐν οἷς δ᾿ ἐφίεται ὧν πρότερον
ἐξέστη τὴν ἐπιθυμίαν, εἰ δ᾿ ἕτερος, μηδὲν
πλέον τῆς ἀξίας κατατιθέτω.</p></div>

<div type="textpart" subtype="section" n="38"><p>ὁ δ᾿ εὐξάμενος μὴ
μακροὺς ἐμποιείτω χρόνους πρὸς τὴν ὧν ηὔξατο
τελείωσιν· ἄτοπον γὰρ τὰς μὲν πρὸς ἀνθρώπους




<pb n="7.331"/>

ὁμολογίας ἐπιτέμνειν πειρᾶσθαι, τὰς δὲ πρὸς θεὸν
τὸν ἀνεπιδεᾶ καὶ οὐδενὸς χρεῖον ἐκπροθέσμους
ἀποφαίνειν, μελλήσει καὶ βραδυτῆτι διελέγχοντας
αὑτοὺς ἐπὶ τῷ μεγίστῳ τῶν ἀδικημάτων, ὀλιγωρίᾳ
τῇ πρὸς αὐτόν, οὗ τὴν θεραπείαν ἀρχὴν καὶ τέλος
εὐδαιμονίας εἶναι νομιστέον. ὅρκων μὲν δὴ πέρι
καὶ εὐχῶν ἅλις.
</p></div>

<div type="textpart" subtype="section" n="39"><p><milestone unit="altchapter" n="10"/> <ref target="7-331-1"/>Ἑξῆς ἐστι κεφάλαιον τὸ περὶ τῆς ἱερᾶς
ἑβδόμης, ᾧ μυρία καὶ ἀναγκαῖα ἐμφέρεται, τὰ εἴδη
τῶν ἑορτῶν, αἱ τῶν φύσει μὲν ἐλευθέρων διὰ δὲ
καιροὺς ἀβουλήτους θητευόντων καθ᾿ ἕβδομον
ἐνιαυτὸν ἀφέσεις, αἱ πρὸς χρεώστας τῶν συμβαλλόντων
φιλοφροσύναι τὰ δάνεια ἑβδόμῳ ἔτει τοῖς
ὁμοφύλοις χαριζομένων, αἱ ἀνάπαυλαι τῆς βαθυγείου
πεδιάδος τε καὶ ὀρεινῆς, αἳ γίνονται παρ᾿
ἑξαετίαν, τὰ περὶ τοῦ πεντηκοστοῦ ἔτους νομοθετηθέντα·
ὧν καὶ ἡ ἄνευ κόπου ψιλὴ διήγησις ἱκανὴ
τοὺς μὲν εὐφυεῖς τελειῶσαι πρὸς ἀρετήν, τοὺς δ᾿
ἀφηνιαστὰς καὶ σκληροὺς τὸ ἦθος εὐπειθεστέρους
ἀπεργάσασθαι.</p></div>

<div type="textpart" subtype="section" n="40"><p>τὰ μὲν οὖν περὶ τῆς ἐν
ἀριθμοῖς ἑβδόμης<ref target="7-331-2"/> εἴρηται διὰ μακροτέρων πρότερον,
ἥν τε ἔχει φύσιν ἐν δεκάδι καὶ ἣν συγγένειαν
πρός τε αὐτὴν δεκάδα καὶ πρὸς τετράδα,  <milestone unit="altpage" n="278"/> τὴν






<pb n="7.333"/>

δεκάδος ἀρχήν τε καὶ πηγήν, καὶ ὡς συντεθεῖσα μὲν
ἀπὸ μονάδος ἑξῆς γεννᾷ τὸν ὀκτὼ καὶ εἴκοσι τέλειον
ἀριθμὸν τοῖς αὑτοῦ μέρεσιν ἰσούμενον εἰς δ᾿
ἀναλογίαν ἀχθεῖσα κύβον ὁμοῦ καὶ τετράγωνον
ἀποτελεῖ, καὶ ὡς μυρία ἄλλα κάλλη θεωρημάτων ἐξ
αὑτῆς ἐπιδείκνυται, περὶ ὧν οὐ καιρὸς μακρηγορεῖν.
ἕκαστον δὲ τῶν προκειμένων καὶ ἐμφερομένων
εἰδῶν ἐπισκεπτέον, ἀπὸ τοῦ πρώτου τὴν ἀρχὴν
ποιησαμένους. ἦν δὲ πρῶτον τὸ περὶ ἑορτῶν.
</p></div>

<div type="textpart" subtype="section" n="41"><p><milestone unit="altchapter" n="11"/> <ref target="7-333-1"/>Εἰσὶ τοίνυν ἀριθμῷ δέκα ἑορταί, ἃς ἀναγράφει
ὁ νόμος· πρώτη μέν, ἣν ἀκούσας θαυμάσαι τις
ἂν ἴσως, αὕτη δ᾿ ἐστὶν ἡμέρα πᾶσα· δευτέρα δὲ ἡ
δι᾿ ἓξ ἡμερῶν ἑβδόμη, σάββατον αὐτὴν Ἑβραῖοι
πατρίῳ γλώττῃ καλοῦσι· τρίτη δ᾿ ἡ μετὰ σύνοδον
τὴν κατὰ σελήνην νέαν νουμηνία· τετάρτη δ᾿ ἡ τῶν
διαβατηρίων, ἣ καλεῖται Πάσχα· πέμπτη δ᾿ ἡ τῶν
ἀσταχύων ἀπαρχή, τὸ ἱερὸν δράγμα· ἕκτη δ᾿ ἄζυμα·
μεθ᾿ ἣν ἡ τῶν ἑβδομάδων ὄντως ἑβδόμη· ὀγδόη δὲ
ἱερομηνία· ἐνάτη δὲ νηστεία· δεκάτη δὲ ἡ τῶν
σκηνῶν, ἥτις ἐστὶ τῶν ἐτησίων ἑορτῶν συμπέρασμα,
εἰς τέλειον ἀριθμὸν δεκάδα τελευτῶσα.
ἀρκτέον δὲ ἀπὸ τῆς πρώτης.
</p></div>

<div type="textpart" subtype="section" n="42"><p><milestone unit="altchapter" n="12"/> Ἅπασαν ἡμέραν ἑορτὴν ἀναγράφει ὁ νόμος

<pb n="7.335"/>

πρὸς τὸν ἀνεπίληπτον βίον ἁρμοζόμενος ὁσίων<ref target="7-335-1"/>
ἀνθρώπων ἑπομένων τῇ φύσει καὶ τοῖς ταύτης
διατάγμασι. καὶ εἴ γε μὴ παρευημέρησαν αἱ κακίαι
καταδυναστεύσασαι τοὺς περὶ τῶν συμφερόντων
λογισμοὺς οὓς τῆς ἑκάστων ψυχῆς ἐξῴκισαν, ἀλλ᾿
ἔμειναν αἱ τῶν ἀρετῶν δυνάμεις εἰς ἅπαν ἀήττητοι,
μία ἂν ἦν ὁ ἀπὸ γενέσεως ἄχρι τελευτῆς χρόνος
ἀδιάστατος ἑορτὴ καὶ αἵ τε οἰκίαι καὶ αἱ πόλεις ἐν
ἀδείᾳ καὶ ἐκεχειρίᾳ μεσταὶ πάντων ἂν ἦσαν ἀγαθῶν
εὐδίαν ἄγουσαι πραγμάτων.</p></div>

<div type="textpart" subtype="section" n="43"><p>νυνὶ δ᾿ αἱ πλεονεξίαι
καὶ ἀντεπιθέσεις, ἃς ἄνδρες ὁμοῦ καὶ γυναῖκες μηχανῶνται
κατά τε αὑτῶν καὶ κατ᾿ ἀλλήλων, τὸ
συνεχὲς τῆς ἱλαρᾶς διέκοψαν εὐθυμίας. ἐμφανὴς
δὲ τοῦ λεγομένου πίστις.</p></div>

<div type="textpart" subtype="section" n="44"><p>ὅσοι γὰρ ἢ παρ᾿ Ἕλλησιν
 <milestone unit="altpage" n="279"/> ἢ παρὰ βαρβάροις ἀσκηταὶ σοφίας εἰσὶν
ἀνεπιλήπτως καὶ ἀνυπαιτίως ζῶντες, μήτε ἀδικεῖσθαι
μήτε ἀνταδικεῖν αἱρούμενοι, τὰς τῶν φιλοπραγμόνων
ὁμιλίας ἐκτρέπονται<ref target="7-335-2"/> καὶ τὰ χωρία, ἐν
οἷς ποιοῦνται τὰς διατριβάς, προβέβληνται, δικαστήρια
καὶ βουλευτήρια καὶ ἀγορὰς καὶ ἐκκλησίας
καὶ συνόλως ὅπου τις τῶν εἰκαιοτέρων ἀνθρώπων
45 θίασος ἢ σύλλογος, οἷα βίον ἀπόλεμον καὶ εἰρηναῖον
ἐζηλωκότες, θεωροὶ τῆς φύσεως καὶ τῶν ἐν αὐτῇ
πάντων ἄριστοι, γῆν καὶ θάλατταν καὶ ἀέρα καὶ




<pb n="7.337"/>

οὐρανὸν καὶ τὰς ἐν αὐτοῖς φύσεις διερευνώμενοι,
σελήνῃ καὶ ἡλίῳ καὶ τῇ χορείᾳ τῶν ἄλλων ἀστέρων
πλανήτων τε καὶ ἀπλανῶν ταῖς διανοίαις συμπεριπολοῦντες,
τὰ μὲν σώματα κάτω πρὸς χέρσον
ἱδρυμένοι, τὰς δὲ ψυχὰς ὑποπτέρους κατασκευάζοντες,
ὅπως αἰθεροβατοῦντες τὰς ἐκεῖ δυνάμεις
περιαθρῶσιν, οἷα χρὴ τοὺς<ref target="7-337-1"/> τῷ ὄντι κοσμοπολίτας
γενομένους, οἳ τὸν μὲν κόσμον ἐνόμισαν εἶναι πόλιν,
πολίτας δὲ τοὺς σοφίας ὁμιλητάς, ἀρετῆς ἐγγραφούσης,
ἣ πεπίστευσαι τὸ κοινὸν πολίτευμα πρυτανεύειν.
</p></div>

<div type="textpart" subtype="section" n="46"><p><milestone unit="altchapter" n="13"/> γέμοντες οὖν καλοκἀγαθίας καὶ
τῶν περὶ σῶμα κακῶν καὶ τῶν ἐκτὸς ἀλογεῖν ἐθιζόμενοι
καὶ ἐξαδιαφορεῖν τὰ ἀδιάφορα μελετῶντες
καὶ κατὰ τῶν ἡδονῶν καὶ ἐπιθυμιῶν ἀλειφόμενοι
καὶ συνόλως ἐπάνω τῶν παθῶν ἵστασθαι σπουδάζοντες
ἀεὶ καὶ τὸν ἐπιτειχισμὸν αὐτῶν πάσῃ δυνάμει
καθαιρεῖν παιδευόμενοι καὶ ταῖς τῆς τύχης
μὴ καμπτόμενοι προσβολαῖς διὰ τὸ προεκλελογίσθαι
τὰς ἐπιθέσεις αὐτῆς—ἐπικουφίζει γὰρ καὶ τὰ
βαρύτατα τῶν ἀβουλήτων ἡ πρόληψις, καινὸν οὐδὲν
ἔτι τῆς διανοίας τῶν συμβαινόντων ὑπολαμβανούσης,
ἀλλ᾿ ὡς ἐπὶ παλαιοῖς καὶ ἑώλοις ἀμαυρὰν
τὴν ἀντίληψιν ποιουμένης—,εἰκότως ἐνευφραινόμενοι
ταῖς ἀρεταῖς ἅπαντά γε τὸν βίον ἑορτὴν ἄγουσιν.
</p></div>

<div type="textpart" subtype="section" n="47"><p>οὗτοι μὲν οὖν ὀλίγος εἰσὶν ἀριθμός, ἐμπύρευμα
κατὰ πόλεις ὑποτυφόμενον<ref target="7-337-2"/> σοφίας, ἕνεκα τοῦ μὴ
κατὰ τὸ παντελὲς σβεσθεῖσαν ἀρετὴν ἐκ τοῦ γένους
ἡμῶν ἀφανισθῆναι.</p></div>

<div type="textpart" subtype="section" n="48"><p>εἰ δὲ τοῖς ὀλίγοις συνεφρόνησαν
οἱ πανταχοῦ καὶ ἐγένοντο, οἵους βούλεται εἶναι ἡ


<pb n="7.339"/>

φύσις, ἀνεπίληπτοι καὶ ἀνυπαίτιοι πάντες, ἐρασταὶ
φρονήσεως, χαίροντες τῷ καλῷ δι᾿ αὐτὸ τὸ καλὸν
καὶ τοῦτο μόνον ἀγαθὸν ἡγούμενοι, τὰ δ᾿ ἄλλα
πάντα ὑπήκοα καὶ δοῦλα ὡς ἂν ἄρχοντες, εὐδαιμονίας
ἂν αἱ πόλεις ἐγένοντο μεσταί, τῶν μὲν ὅσα
λύπης αἴτια καὶ φόβων ἀμέτοχοι, πλήρεις δὲ τῶν
ἀπεργαζομένων χαρὰς καὶ εὐπαθείας, ὡς μηδένα
καιρὸν ἐλλείπειν ἱλαροῦ  <milestone unit="altpage" n="280"/> βίου, πάντα δὲ τὸν τοῦ
ἐνιαυτοῦ κύκλον εἶναι ἑορτήν.</p></div>

<div type="textpart" subtype="section" n="49"><p>
<milestone unit="para"/><milestone unit="altchapter" n="14"/> διὸ
παρ᾿ ἀληθείᾳ δικαζούσῃ τῶν φαύλων οὐδεὶς ἀλλ᾿
οὐδὲ τὸν βραχύτατον χρόνον ἑορτάζει, συνειδήσει
τῶν ἀδικημάτων ἀγχόμενος καὶ τῇ ψυχῇ κατηφῶν,
εἰ καὶ τῷ προσώπῳ μειδιᾶν καθυποκρίνεται. ποῦ
γὰρ ἔχει καιρὸν ἀψευδοῦς εὐφροσύνης κακοβουλότατος
ὢν καὶ συζῶν ἀφροσύνῃ καὶ περὶ πάντα
ἀκαιρευόμενος, γλῶτταν, γαστέρα, τὰ γεννητικά;
</p></div>

<div type="textpart" subtype="section" n="50"><p>δι᾿ ἧς μὲν γὰρ ἐκλαλεῖ τὰ ἀπόρρητα καὶ ἡσυχαστέα,
τὴν δὲ ἀκράτου πολλοῦ καὶ ἐδεσμάτων
ἀμέτρων ἀναπίμπλησιν ὑπὸ λαιμαργίας, τοῖς δὲ
καταχρῆται πρὸς ἐκνομωτάτους οἴστρους καὶ μίξεις
ἀθέσμους, οὐ μόνον ἀλλοτρίοις γάμοις ἐπιμεμηνώς,
ἀλλὰ καὶ παιδεραστῶν καὶ βιαζόμενος τὸν ἄρρενα
τῆς φύσεως χαρακτῆρα παρακόπτειν καὶ μεταβάλλειν
εἰς γυναικόμορφον ἰδέαν ἕνεκα τοῦ μεμιασμένῳ
καὶ ἐπαράτῳ πάθει χαρίσασθαι.</p></div>

<div type="textpart" subtype="section" n="51"><p>δι᾿ ἣν αἰτίαν ὁ
πάντα μέγας Μωυσῆς τὰς ὑπερβολὰς τοῦ περὶ τὴν
ὄντως ἑορτὴν κάλλους ἰδὼν τελειοτέραν ἢ κατ᾿
ἀνθρωπίνην φύσιν ὑπέλαβεν εἶναι καὶ ἀνέθηκεν
αὐτὴν θεῷ φήσας κατὰ λέξιν οὕτως· “ἑορταὶ κυρίου·”
<pb n="7.341"/>
52 τὸ γὰρ ἐπίλυπον καὶ περιδεὲς τοῦ ἡμετέρου
γένους λογιζόμενος καὶ ὡς ἔστι μυρίων κακῶν
μεστόν, ἃ γεννῶσι μὲν αἱ ψυχῆς πλεονεξίαι, γεννῶσι
δὲ καὶ αἱ σώματος κῆρες, προσβάλλουσι δὲ αἱ
τῆς τύχης<ref target="7-341-1"/> ἀνωμαλίαι καὶ τῶν συνόντων αἱ ἀντεπιθέσεις
μυρία κακὰ δρώντων τε καὶ πασχόντων,
εἰκότως ἐθαύμαζεν, εἰ δύναταί τις ἐν τοσούτῳ
πελάγει πραγμάτων ἑκουσίων τε καὶ ἀκουσίων
φερόμενος καὶ μηδέποτ᾿ ἠρεμῆσαι οἷός τε ὢν μηδ᾿
ἀκινδύνῳ βίῳ μετ᾿ ἀσφαλείας ἐνορμίσασθαι τὴν μὴ
λεγομένην ἀλλὰ πρὸς ἀλήθειαν οὖσαν ὄντως ἄγειν
ἑορτήν, ἐνευφραινόμενος καὶ ἐντρυφῶν θεωρίᾳ τε
τοῦ κόσμου καὶ τῶν ἐν αὐτῷ καὶ ἀκολουθίᾳ φύσεως
καὶ ἁρμονίᾳ πρὸς ἔργα λόγων καὶ πρὸς λόγους
ἔργων.</p></div>

<div type="textpart" subtype="section" n="53"><p>ὅθεν ἀναγκαίως εἶπε τὰς ἑορτὰς εἶναι
μόνου θεοῦ· μόνος γὰρ εὐδαίμων καὶ μακάριος,
παντὸς μὲν ἀμέτοχος κακοῦ, πλήρης δ᾿ ἀγαθῶν
τελείων, μᾶλλον δ᾿, εἰ χρὴ τἀληθὲς εἰπεῖν, αὐτὸς
ὢν τὸ ἀγαθόν, ὃς οὐρανῷ καὶ γῇ τὰ κατὰ μέρος
ὤμβρησεν ἀγαθά.</p></div>

<div type="textpart" subtype="section" n="54"><p>παρὸ καὶ τῶν πάλαι
τις ἀρετῶσα διάνοια, γαληνιασάντων αὐτῇ τῶν
παθῶν, ἐνεμειδίασε χαρᾶς ἐγκύμων καὶ ὑπόπλεως
γενομένη· καὶ λογισαμένη παρ᾿ αὑτῇ, μή ποτ᾿ ἄρα
τὸ μὲν χαίρειν ἴδιόν ἐστι μόνου θεοῦ, αὐτὴ δὲ
διαμαρτάνει σφετεριζομένη τὰς ὑπὲρ ἄνθρωπον εὐπαθείας,
εὐλαβεῖταί τε καὶ τὸν ψυχικὸν <milestone unit="altpage" n="281"/> γέλωτα




<pb n="7.343"/>
ἀρνεῖται μέχρι τοῦ παρηγορηθῆναι·</p></div>

<div type="textpart" subtype="section" n="55"><p>τὸ γὰρ δέος
αὐτῆς ἐπικουφίζει ὁ ἵλεως θεὸς χρησμῷ κελεύσας
ὁμολογεῖν, ὅτι ἐγέλασεν, ἵν᾿ ἡμᾶς ἀναδιδάξῃ, ὅτι
οὐ κατὰ τὸ παντελὲς ἐστέρηται τὸ γενητὸν χαρᾶς,
ἀλλ᾿ ἔστιν ἡ μὲν ἀμιγὴς καὶ ἀκραιφνεστάτη, μηδὲν
τῶν τῆς ἐναντίας ἐπιδεχομένη φύσεως, ἐξαίρετος
θεοῦ, ἡ δ᾿ ἀπ᾿ ἐκείνης ῥυεῖσα μικτή, βραχέσιν
ἀνακεκραμένη λυπηροῖς, ἀνδρὸς ἤδη σοφοῦ δωρεὰν
μεγίστην λαβόντος τὴν τοιαύτην μῖξιν, ἐν ᾗ πλείω
τὰ ἡδέα τῶν ἀηδῶν ἀνακέκραται. ταῦτα μὲν ἐπὶ
τοσοῦτον.
</p></div>

<div type="textpart" subtype="section" n="56"><p><milestone unit="altchapter" n="15"/> Μετὰ δὲ τὴν συνεχῆ καὶ ἀδιάστατον καὶ
διαιωνίζουσαν ἑορτὴν ἄγεται δευτέρα ἡ δι᾿ ἓξ
ἡμερῶν ἱερὰ ἑβδόμη· ἣν οἱ μὲν ὠνόμασαν παρθένον
εἰς τὴν ὑπερβάλλουσαν ἁγνείαν ἀπιδόντες αὐτῆς, οἱ
δὲ αὐτοὶ καὶ ἀμήτορα, σπαρεῖσαν ἐκ μόνου τοῦ
πατρὸς τῶν ὅλων, ἰδέαν τῆς ἄρρενος γενεᾶς, ἀμέτοχον
τῆς πρὸς γυναικῶν· ἀνδρειότατος γὰρ καὶ
ἀλκιμώτατος ὁ ἀριθμός, πρὸς ἀρχὴν καὶ ἡγεμονίαν
εὖ πεφυκώς· ἔνιοι δὲ αὐτὴν καιρὸν προσηγόρευσαν
ἀπὸ τῶν αἰσθητῶν τεκμηράμενοι τὴν νοητὴν αὐτῆς
οὐσίαν.</p></div>

<div type="textpart" subtype="section" n="57"><p>ὅσα γὰρ τῶν ἐν αἰσθητοῖς ἄριστα, δι᾿ ὧν
αἱ ἐτήσιοι ὧραι καὶ τῶν καιρῶν αἱ περίοδοι τεταγμένως
ἀποτελοῦνται, μετέσχηκεν ἑβδομάδος, λέγω
δὲ πλάνητας ἑπτὰ καὶ ἄρκτον καὶ πλειάδα καὶ
σελήνης αὐξομένης τε καὶ μειουμένης ἀνακυκλήσεις



<pb n="7.345"/>

καὶ τῶν ἄλλων τὰς ἐναρμονίους καὶ παντὸς λόγου
κρείττους περιφοράς.</p></div>

<div type="textpart" subtype="section" n="58"><p>Μωυσῆς δὲ ἀπὸ σεμνοτέρου
πράγματος ἐκάλεσεν αὐτὴν συντέλειαν καὶ παντέλειαν,
ἑξάδι μὲν τὴν γένεσιν τῶν τοῦ κόσμου μερῶν
ἀναθείς, ἑβδομάδι δὲ τὴν τελείωσιν. ἑξὰς μὲν γὰρ
ἀρτιοπέριττος ἀριθμός, ἐκ τοῦ δὶς τρία παγείς,
ἔχων ἄρρενα μὲν τὸν περιττόν, θῆλυν δὲ τὸν ἄρτιον,
ἐξ ὧν εἰσιν αἱ γενέσεις κατὰ φύσεως θεσμοὺς ἀκινήτους.
</p></div>

<div type="textpart" subtype="section" n="59"><p>ἑβδομὰς δὲ ἀμιγέστατος καὶ φῶς, εἰ χρὴ
τἀληθὲς εἰπεῖν, ἑξάδος· ἃ γὰρ ἐγέννησεν ἑξάς, ταῦθ᾿
ἑβδομὰς τελεσφορηθέντα ἐπεδείξατο. παρὸ καὶ
γενέθλιος τοῦ κόσμου δεόντως ἂν προσαγορεύοιτο,
καθ᾿ ἣν τὸ τοῦ πατρὸς ἔργον τέλειον ἐκ τελείων
μερῶν ἀνεφάνη·</p></div>

<div type="textpart" subtype="section" n="60"><p>ἐν ᾗ προστέτακται
πάντων ἀνέχειν ἔργων, οὐκ ἐπειδὴ ῥᾳθυμίας ὁ
νόμος εἰσηγητής—ἀεὶ γὰρ ἐθίζει κακοπαθεῖν καὶ
πρὸς πόνον ἀλείφει καὶ τοὺς ἀργεῖν καὶ σχολάζειν
ἐθέλοντας προβέβληται, διείρηται γοῦν  <milestone unit="altpage" n="282"/> ἓξ ἡμέρας
ἐνεργεῖν—, ἀλλ᾿ ἵνα τοὺς συνεχεῖς καὶ ἀτρύτους
πόνους χαλάσῃ καὶ τὰ σώματα μεμετρημέναις
ἀνέσεσιν ἀνακτησάμενος καινώσῃ πάλιν πρὸς τὰς
αὐτὰς ἐνεργείας· οἱ γὰρ διαπνεύσαντες, οὐκ ἰδιῶται
μόνον ἀλλὰ καὶ ἀθληταί, ῥώμην συλλέγονται καὶ
ἀπὸ κραταιοτέρας δυνάμεως ἀνυπερθέτως ἕκαστα
τῶν πρακτέων τλητικῶς ὑπομένουσι.</p></div>

<div type="textpart" subtype="section" n="61"><p>προστάξας
 μέντοι μὴ διαπονεῖν τοῖς σώμασι κατὰ τὰς ἑβδόμας


<pb n="7.347"/>

ἐφῆκε τὰς ἀμείνους πράξεις ἐπιτελεῖν· αὗται δ᾿
εἰσὶν αἱ διὰ λόγων καὶ δογμάτων τῶν κατ᾿ ἀρετήν·
προτρέπει γὰρ φιλοσοφεῖν τότε βελτιοῦντας τὴν
ψυχὴν καὶ τὸν ἡγεμόνα νοῦν.</p></div>

<div type="textpart" subtype="section" n="62"><p>ἀναπέπταται γοῦν
ταῖς ἑβδόμαις μυρία κατὰ πᾶσαν πόλιν διδασκαλεῖα
φρονήσεως καὶ σωφροσύνης καὶ ἀνδρείας καὶ δικαιοσύνης
καὶ τῶν ἄλλων ἀρετῶν, ἐν οἷς οἱ μὲν ἐν
κόσμῳ καθέζονται σὺν ἡσυχίᾳ τὰ ὦτα ἀνωρθιακότες
μετὰ προσοχῆς πάσης ἕνεκα τοῦ διψῆν λόγων
ποτίμων, ἀναστὰς δέ τις τῶν ἐμπειροτάτων ὑφηγεῖται
τὰ ἄριστα καὶ συνοίσοντα, οἷς ἅπας ὁ βίος
ἐπιδώσει πρὸς τὸ βέλτιον.</p></div>

<div type="textpart" subtype="section" n="63"><p>ἔστι δ᾿ ὡς ἔπος εἰπεῖν
τῶν κατὰ μέρος ἀμυθήτων λόγων καὶ δογμάτων
δύο τὰ ἀνωτάτω κεφάλαια, τό τε πρὸς θεὸν δι᾿
εὐσεβείας καὶ ὁσιότητος καὶ τὸ πρὸς ἀνθρώπους διὰ
φιλανθρωπίας καὶ δικαιοσύνης· ὧν ἑκάτερον εἰς
πολυσχιδεῖς ἰδέας καὶ πάσας ἐπαινετὰς τέμνεται.
</p></div>

<div type="textpart" subtype="section" n="64"><p>ἐξ ὧν δῆλόν ἐστιν, ὅτι Μωυσῆς οὐδένα καιρὸν
ἀπράκτους ἐᾷ τοὺς χρωμένους αὐτοῦ ταῖς ἱεραῖς
ὑφηγήσεσιν· ἀλλ᾿ ἐπειδὴ συνέστημεν ἐκ ψυχῆς καὶ
σώματος, ἀπένειμε καὶ τῷ σώματι τὰ οἰκεῖα ἔργα
καὶ τῇ ψυχῇ τὰ ἐπιβάλλοντα καὶ ἐφεδρεύειν τὰ
ἕτερα τοῖς ἑτέροις ἐσπούδασεν, ἵνα πονοῦντος μὲν
τοῦ σώματος ἡ ψυχὴ διαναπαύηται, ἀναπαύλῃ δὲ
χρωμένου διαπονῇ, καὶ οἱ ἄριστοι τῶν βίων, ὅ τε
θεωρητικὸς καὶ ὁ πρακτικός, ἀμείβωσιν ἀντιπαραχωροῦντες
ἀλλήλοις, ὁ μὲν πρακτικὸς λαχὼν


<pb n="7.349"/>

ἑξάδα κατὰ τὴν τοῦ σώματος ὑπηρεσίαν, ὁ
δὲ θεωρητικὸς ἑβδομάδα πρὸς ἐπιστήμην καὶ
τελειότητα διανοίας.
</p></div>

<div type="textpart" subtype="section" n="65"><p><milestone unit="altchapter" n="16"/> Ἀπείρηται δὲ κατ᾿ αὐτὴν πῦρ ἐναύειν ὡς <milestone unit="altpage" n="283"/>
ἀρχὴν καὶ σπέρμα τῶν περὶ βίον πραγματειῶν,
ἐπειδήπερ ἄνευ πυρὸς οὐδὲν ἔστι τῶν εἰς τὰς πρὸς
τὸ ζῆν ἀναγκαίας χρείας ἐργάσεσθαι· ὡς δι᾿ ἑνὸς
τοῦ ἀνωτάτω καὶ πρεσβυτάτου τῶν εἰς τὰς τέχνας
66 καὶ μάλιστα τὰς βαναύσους αἰτίου κεκωλῦσθαι καὶ
&lt;τὰ&gt;<ref target="7-349-1"/> τῶν κατὰ μέρος ὑπηρεσιῶν. ἀλλ᾿ ἔοικε διὰ
τοὺς ἀπειθεστέρους καὶ ἥκιστα προσέχοντας τὸν
νοῦν τοῖς προσταττομένοις<ref target="7-349-2"/> καὶ τὰ ἄλλα προσνομοθετεῖν,
οὐ μόνον ἐλευθέρους ἀνέχειν ἔργων ἀξιῶν
ταῖς ἑβδόμαις, ἀλλὰ καὶ θεράπουσι καὶ θεραπαίναις
ἐφιείς, ἄδειαν καὶ μόνον οὐκ ἐλευθερίαν δι᾿ ἓξ
67 ἡμερῶν προκηρύττων τούτοις, ἵν᾿ ἀμφοτέρους ἀναδιδάξῃ
μάθημα κάλλιστον· τοὺς μὲν δεσπότας
αὐτουργεῖν ἐθίζεσθαι, μὴ ἀναμένοντας τὰς ἀπὸ τῶν
οἰκετῶν λατρείας καὶ ὑπηρεσίας, ἵν᾿, εἴ τινες
ἀβούλητοι καιροὶ κατάσχοιεν κατὰ τὰς τῶν ἀνθρωπείων
πραγμάτων μεταβολάς, μὴ τῷ ἀήθει τῆς
αὐτουργίας προκάμνοντες τοῖς ἐπιτάγμασιν ἀπαγορεύωσιν,
ἀλλ᾿ εὐκινητοτέροις χρώμενοι τοῖς τοῦ
σώματος μέρεσιν εὐφόρως καὶ μετὰ ῥᾳστώνης







<pb n="7.351"/>

ἐνεργῶσι, τοὺς δ᾿ οἰκέτας μὴ ἀπογινώσκειν τὰς
ἀμείνους ἐλπίδας, ἀλλ᾿ ἔχοντας τὴν δι᾿ ἓξ ἡμερῶν
ἄνεσιν ἐμπύρευμά τι καὶ ζώπυρον ἐλευθερίας τὴν
εἰς τὸ παντελὲς ἄφεσιν, εἰ διαμένοιεν χρηστοὶ καὶ
φιλοδέσποτοι, προσδοκᾶν.</p></div>

<div type="textpart" subtype="section" n="68"><p>ἐκ δὲ τοῦ τοὺς μὲν
ἐλευθέρους ὑπομεῖναί ποτε τὰς δούλων ὑπηρεσίας,
τοῖς δ᾿ οἰκέταις ἐγγενέσθαι μετασχεῖν ἀδείας,
συμβήσεται τὸν τῶν ἀνθρώπων βίον ἐπιδοῦναι πρὸς
ἀρετὴν τελειοτάτην, ὑπομιμνῃσκομένων ἰσότητος
καὶ ἀντεκτινόντων ἀλλήλοις χρέος ἀναγκαῖον τῶν
τε λαμπρῶν εἶναι δοκούντων καὶ τῶν ἀφανεστέρων.
</p></div>

<div type="textpart" subtype="section" n="69"><p> ἀλλὰ γὰρ οὐ θεράπουσι μόνον ἐκεχειρίαν
ἔδωκεν ὁ νόμος ταῖς ἑβδόμαις, ἀλλὰ καὶ κτήνεσι·
καίτοι φύσει θεράποντες μὲν ἐλεύθεροι γεγόνασιν—ἄνθρωπος
γὰρ ἐκ φύσεως δοῦλος οὐδείς—, τὰ
δ᾿ ἄλογα ζῷα πρὸς τὴν τῶν ἀνθρώπων χρείαν καὶ
ὑπηρεσίαν εὐτρεπισθέντα δούλων ἔχει τάξιν· ἀλλ᾿
ὅμως ἀχθοφορεῖν ὀφείλοντα καὶ τοὺς ὑπὲρ τῶν
κεκτημένων ὑπομένειν πόνους τε καὶ καμάτους
ἀναπαύλας εὑρίσκει ταῖς ἑβδόμαις.</p></div>

<div type="textpart" subtype="section" n="70"><p>καὶ τί δεῖ
τῶν ἄλλων μεμνῆσθαι; οὐδὲ γὰρ βοῦς πρὸς τὰ
ἀναγκαιότατα καὶ χρησιμώτατα τῶν ἐν τῷ βίῳ
γεγονώς, ἄροτον<ref target="7-351-1"/> γῆς προετοιμαζομένης εἰς σπορὰν
καὶ πάλιν δραγμάτων συγκομισθέντων  <milestone unit="altpage" n="284"/> ἀλοητὸν εἰς
καρποῦ κάθαρσιν, τότε καταζεύγνυται, τὴν τοῦ
κόσμου γενέθλιον ἑορτάζων. οὕτως ἄρα διὰ πάντῶν
τὸ ἱεροπερεπὲς αὐτῆς πεφοίτηκε.
</p></div>

<div type="textpart" subtype="section" n="71"><p><milestone unit="altchapter" n="17"/> Τοσούτου δ᾿ ἀξιοῖ σεβασμοῦ τὴν ἑβδόμην,




<pb n="7.353"/>

ὥστε καὶ ἄλλα ὁπόσα ταύτης μετέχει τετίμηται
παρ᾿ αὐτῷ. κατὰ γοῦν ἕβδομον ἐνιαυτὸν ἀεὶ
χρεωκοπίαν εἰσηγεῖται πένησιν ἐπικουρῶν καὶ τοὺς
πλουσίους ἐπὶ φιλανθρωπίαν προκαλούμενος, ἵνα
τῶν ἰδίων μεταδιδόντες ἀπόροις χρηστὰ καὶ περὶ
αὑτῶν προσδοκῶσιν, εἰ γένοιτό τι πταῖσμα· πολλὰ
δὲ τὰ ἀνθρώπινα καὶ οὐκ ἐπὶ τῶν αὐτῶν ὁ βίος
ὁρμεῖ πνεύματος ἀστάτου τρόπον μεταβάλλων πρὸς
τὰ ἐναντία.</p></div>

<div type="textpart" subtype="section" n="72"><p>καλὸν μὲν οὖν τὴν ἀπὸ δανειστῶν
χάριν ἐπὶ πάντας φθάνειν χρεώστας· ἐπεὶ δ᾿ οὐ
πάντες πρὸς μεγαλοφροσύνην πεφύκασιν, ἀλλ᾿
εἰσὶν ἥττους ἔνιοι χρημάτων ἢ οὐ σφόδρα εὔποροι,
καὶ τούτους ἐδικαίωσεν εἰσφέρειν ἃ μὴ λυπήσει
διδόμενα.</p></div>

<div type="textpart" subtype="section" n="73"><p>παρὰ γὰρ τῶν ὁμοεθνῶν εἰσπράττειν οὐκ
ἐάσας ἐφῆκε παρὰ τῶν ἄλλων κομίζεσθαι, τοὺς μὲν
καλέσας εὐθυβόλως “ἀδελφούς,” ἵνα μηδεὶς φθονῇ
τῶν ἰδίων ὡς ἂν ἐκ φύσεως συγκληρονόμοις ἀδελφοῖς,
τοὺς δὲ μὴ ὁμοεθνεῖς, ὅπερ εἰκός, “ἀλλοτρίους”
ὠνόμασεν. ἡ δ᾿ ἀλλοτριότης ἀκοινώνητον,
εἰ μὴ καὶ ταύτην τις ὑπερβολαῖς ἀρετῶν μεθαρμόσαιτο
πρὸς συγγενικὴν οἰκειότητα· συνόλως
γὰρ ἐν ἀρεταῖς ἡ πολιτεία καὶ νόμοις, οἳ μόνον τὸ
καλὸν ἀγαθὸν εἰσηγοῦνται.</p></div>

<div type="textpart" subtype="section" n="74"><p>ὑπαίτιον δὲ τὸ




<pb n="7.355"/>

δανείζειν ἐπὶ τόκῳ· δανείζεται γάρ τις οὐ περιουσίᾳ
ζῶν, ἀλλὰ δηλονότι χρεῖος ὤν, ὃς<ref target="7-355-1"/> ἐπαναγκαζόμενος
τόκους τοῖς ἀρχαίοις προσαποτίνειν ἀπορώτατος ἐξ
ἀνάγκης ἂν γένοιτο καὶ νομίσας ὠφελεῖσθαι ἔτι
βλάπτεται καθάπερ τὰ ὀλιγόφρονα τῶν ζῴων τῷ
παρόντι δελέατι.</p></div>

<div type="textpart" subtype="section" n="75"><p>σοὶ δ᾿ εἴποιμ᾿ ἄν, ὦ δανειστά·
τί κοινωνίᾳ τρόπον ἀκοινώνητον συσκιάζεις; τί δὲ
τῷ μὲν δοκεῖν εἶναι χρηστὸς καὶ φιλάνθρωπος προσποιῇ,
ἐν δὲ τοῖς ἔργοις ἀπανθρωπίαν ἐπιδείκνυσαι
καὶ δεινὴν σκαιότητα, πλείω ὧν ἔδωκας ἀναπράττων
καὶ ἔστιν ὅπου διπλάσιον, πενιχρότερον ἀπεργαζόμενος
τὸν πένητα;</p></div>

<div type="textpart" subtype="section" n="76"><p>τοιγάρτοι συναλγεῖ μὲν
οὐδείς, ὅταν ὀρεχθεὶς πλειόνων προσσυναποβάλῃς
καὶ τὰ ὄντα, πάντες  <milestone unit="altpage" n="285"/> δ᾿ ἐφήδονται τοκογλύφον καὶ
ὀβολοστάτην καὶ τὰ τοιαῦτα ὀνομάζοντες, ὡς
ἔφεδρον ἀλλοτρίων κακῶν καὶ τὴν ἑτέρων ἀτυχίαν
ἰδίαν κρίνοντα εὐτυχίαν.</p></div>

<div type="textpart" subtype="section" n="77"><p>ἀλλὰ πηρόν,<ref target="7-355-2"/> ὡς ἔφη τις,
ἡ κακία, καὶ ὁ δανείζων τυφλός, τὸν χρόνον τῆς
ἀποδόσεως οὐ βλέπων, ἐν ᾧ μόλις ἢ οὐδ᾿ ὅλως ὧν
ἐκ πλεονεξίας τεύξεσθαι προσεδόκησεν ἐφίξεται.
</p></div>

<div type="textpart" subtype="section" n="78"><p>οὗτος μὲν οὖν διδότω δίκας τῆς φιλαργυρίας, ἃ
προήκατο μόνα κομιζόμενος,<ref target="7-355-3"/> ἵνα μὴ ἀτυχίας ἀνθρώπων
ἐργάζηται προσοδευόμενος ἐξ ὧν οὐ
προσῆκεν· οἱ δὲ χρεῶσται τῆς ἀπὸ τῶν νόμων







<pb n="7.357"/>

φιλανθρωπίας ἀξιούσθωσαν, τόκους καὶ ἐπιτοκίας
μὴ τελοῦντες, αὐτὸ δὲ μόνον τὸ ἀρχαῖον ἀποτινύντες·
πάλιν γὰρ ἐν καιροῖς τὸν αὐτὸν ἔρανον
ἀνταποτίσουσι τοῖς συμβάλλουσιν ἀμειβόμενοι ταῖς
ἴσαις ὠφελείαις τοὺς χάριτος ἄρξαντας.
</p></div>

<div type="textpart" subtype="section" n="79"><p><milestone unit="altchapter" n="18"/> Τοιαῦτα διαταξάμενος ἑξῆς ἀναγράφει
νόμον ἡμερότητος καὶ φιλανθρωπίας μεστόν. ἐάν,
φησί, πραθῇ σοί τις τῶν ἀδελφῶν, ἓξ ἔτη δουλευέτω,
τῷ δὲ ἑβδόμῳ προῖκα ἐλεύθερος ἀφιέσθω.
</p></div>

<div type="textpart" subtype="section" n="80"><p>πάλιν “ἀδελφὸν” τὸν ὁμόφυλον εἶπεν ὑποσπείρων
τῇ τοῦ κεκτημένου ψυχῇ διὰ τῆς προσρήσεως τὴν
πρὸς τὸν ὑπήκοον συγγένειαν, ἵνα μὴ ὡς ξένου,
πρὸς ὃν οὐδὲν φίλτρον ἐστὶν εὐνοίας, κατολιγωρῇ,
φιλοίκειον δέ τι προπεπονθὼς πάθος ἐκ διδασκαλίας,
ἣν ὁ ἱερὸς λόγος ὑπηχεῖ, μὴ ἀγανακτῇ μέλλοντος
ἐλευθεροῦσθαι.</p></div>

<div type="textpart" subtype="section" n="81"><p>τοὺς γὰρ τοιούτους δούλους
μὲν ὀνομάζεσθαι συμβέβηκε, θῆτας δὲ τῷ ὄντι
εἶναι τῶν ἀναγκαίων χάριν ὑπηρετοῦντας, κἂν
μυριάκις αὐτεξούσιον δυναστείαν καὶ δεσποτείαν
ἀπειλῶσί τινες κατ᾿ αὐτῶν·</p></div>

<div type="textpart" subtype="section" n="82"><p>οὓς τιθασευτέον, ἐπιλέγοντας
τὰ χρηστὰ ἐκεῖνα τοῦ νόμου παραγγέλματα·
μισθωτός ἐστιν, ὦ ἄνθρωπε, ὁ λεγόμενος
δοῦλος, καὶ αὐτὸς ἄνθρωπος ὤν, ἔχων πρὸς σὲ τὴν
ἀνωτάτω συγγένειαν, ἔπειτα καὶ ἀπὸ τοῦ αὐτοῦ




<pb n="7.359"/>

ἔθνους, τάχα δὲ καὶ φυλέτης καὶ δημότης, ἐνδείας
χάριν εἰς τουτὶ τὸ σχῆμα ὑπηγμένος.</p></div>

<div type="textpart" subtype="section" n="83"><p>ἀνελὼν οὖν
ἐκ τῆς ψυχῆς ἐπίβουλον κακόν, ἀλαζονείαν, ὡς
μισθωτῷ προσφέρου, τὰ μὲν διδούς, τὰ δὲ καὶ
λαμβάνων· παρέξει μὲν οὖν ἐκεῖνος ἀοκνότατα τὰς
ὑπηρεσίας ἀεὶ καὶ πανταχοῦ, μηδὲν ὑπερτιθέμενος,
ἀλλὰ φθάνων τὰς σὰς ἐπικελεύσεις τάχει καὶ
προθυμίᾳ· σὺ δ᾿ ἀντιδίδου τὰς τροφὰς καὶ ἐσθῆτα
καὶ τὴν ἄλλην ἐπιμέλειαν, μὴ καταζεύξας ὡς ζῷον
ἄλογον μηδὲ πλείοσι καὶ βαρυτέροις τῆς δυνάμεως
ἄχθεσι πιέζων μηδ᾿ ὑβρίζων μηδὲ ἀπειλαῖς καὶ
ἐπανατάσεσιν εἰς  <milestone unit="altpage" n="286"/> χαλεπὰς δυσθυμίας ἐφελκόμενος,
ἀλλ᾿ ἀναχωρήσεις διδοὺς καὶ ἀνέσεις μεμετρημένας·
τὸ γὰρ “μηδὲν ἄγαν” ἐπὶ πάντων
ἄριστον καὶ μάλιστα πρὸς οἰκέτας δεσποτῶν.
</p></div>

<div type="textpart" subtype="section" n="84"><p>ὑπηρετηθεὶς μέντοι χρόνον αὐταρκέστατον, ἑξαετίαν,
ὅταν ὁ ἱερώτατος ἀριθμὸς ἐνίστασθαι μέλλῃ,
τὸ ἕβδομον ἔτος, ἐλεύθερον μεθίεσο τὸν ἐλεύθερον
φύσει μηδὲν ἐνδοιάσας, ἀλλ᾿, ὦ γενναῖε, καὶ γεγηθὼς
δίδου τὴν χάριν, ὅτι καιρὸν ἔλαβες τὸ ζῴων
ἄριστον, ἄνθρωπον, ἐν τοῖς μεγίστοις εὐεργετῆσαι·
δούλῳ γὰρ οὐκ ἔστι μεῖζον ἐλευθερίας ἀγαθόν.
</p></div>

<div type="textpart" subtype="section" n="85"><p>χαίρων οὖν καὶ προσεπιδαψίλευσαί τι τῶν ἰδίων
ἀφ᾿ ἑκάστου μέρους τῆς κτήσεως ἐφοδιάσας τὸν
εὐεργετηθέντα· σὸν γὰρ ἐγκώμιον, εἰ μὴ πένης ὢν
ἀπαλλάττοιτο τῆς οἰκίας, ἀλλὰ τῶν εἰς τἀναγκαῖα



<pb n="7.361"/>

ἀφορμῶν εὐπορηκώς, ἵνα μὴ πάλιν ὑπ᾿ ἐνδείας εἰς
τὴν ἀρχαίαν ἀτυχίαν ὑπαχθῇ δουλεύειν ἀναγκασθεὶς
διὰ σπάνιν τῶν περὶ δίαιταν καὶ ἡ σὴ χάρις
ἀναιρεθῇ. πενήτων μὲν δὴ πέρι τοσαῦτα.
</p></div>

<div type="textpart" subtype="section" n="86"><p><milestone unit="altchapter" n="19"/> Κελεύει δ᾿ ἑξῆς ἀργὴν τὴν χώραν ἐᾶν ἔτει
ἑβδόμῳ, διὰ πολλά· πρῶτον μέν, ἵνα τὴν ἑβδομάδα
τιμήσῃ κατὰ πάντας χρόνους ἡμερῶν καὶ μηνῶν
καὶ ἐνιαυτῶν· ἑβδόμη τε γὰρ πᾶσα ἡμέρα ἱερά, τὸ
καλούμενον παρ᾿ Ἑβραίοις σάββατον, μηνῶν τε ὁ
ἕβδομος κατὰ πᾶν ἔτος ἑορτῶν ἔλαχε τὴν μεγίστην,
ὥστ᾿ εἰκότως καὶ ὁ ἕβδομος ἐνιαυτὸς τοῦ
περὶ τὸν ἀριθμὸν σεβασμοῦ τυχὼν ἐκτετίμηται.
δεύτερον δ᾿ ἐκεῖνο·</p></div>

<div type="textpart" subtype="section" n="87"><p>μὴ πάντα,<ref target="7-361-1"/> φησίν, ἴσθι τοῦ
κέρδους, ἀλλὰ καὶ ἑκὼν ζημίαν ὑπόμεινον, ἵνα καὶ
τὴν ἀκούσιον βλάβην, εἴ ποτε γένοιτο, ῥᾳδίως
ἐνέγκῃς, ἀλλὰ μὴ ὡς ἐπὶ καινῷ καὶ ξένῳ δυσχεραίνων
ἀθυμήσῃς. εἰσὶ γὰρ τῶν πλουσίων οὕτως
ἀτυχεῖς τὰς γνώμας τινές, ὥστε ἀπορίας ἐπισχούσης
στένουσι καὶ κατηφοῦσιν οὐδὲν ἧττον ἢ εἰ
πᾶσαν ἀφῃρέθησαν τὴν οὐσίαν.</p></div>

<div type="textpart" subtype="section" n="88"><p>ἀλλὰ τῶν Μωυσέως
ὁμιλητῶν ὅσοι φοιτηταὶ γνήσιοι καλοῖς ἐνασκούμενοι
νομίμοις ἐκ πρώτης ἡλικίας ἐθίζονται
τὰς ἐνδείας εὐμαρῶς ὑπομένειν διὰ τοῦ καὶ τὴν
ἀρετῶσαν χώραν ἐᾶν ἀργήν, ἅμα καὶ μεγαλοφροσύνην
ἀναδιδασκόμενοι καὶ<ref target="7-361-2"/> τὰς ὁμολογουμένας


<pb n="7.363"/>

προσόδους μόνον οὐκ ἐκ τῶν χειρῶν ἑκουσίῳ γνώμῃ
μεθιέναι.</p></div>

<div type="textpart" subtype="section" n="89"><p>τρίτον κἀκεῖνο αἰνίττεσθαί μοι
δοκεῖ, τὸ μηδενὶ προσήκειν τὸ  <milestone unit="altpage" n="287"/> παράπαν ἀνθρώπους
ἄχθει βαρύνειν καὶ πιέζειν· εἰ γὰρ τοῖς μέρεσι
τῆς γῆς, ἃ μήτε ἡδονῆς μήτε ἀλγηδόνος πέφυκε
κοινωνεῖν, μεταδοτέον ἀναπαύλης, πῶς οὐχὶ μᾶλλον
ἀνθρώποις, οἷς οὐ μόνον αἴσθησις πρόσεστιν ἡ
κοινὴ καὶ τῶν ἀλόγων ζῴων, ἀλλὰ καὶ λογισμὸς
ἐξαίρετος, ᾧ τὰ ἐκ πόνων καὶ καμάτων ὀδυνηρὰ
τρανοτέραις φαντασίαις ἐντυποῦται;</p></div>

<div type="textpart" subtype="section" n="90"><p>παυσάσθωσαν
οὖν οἱ λεγόμενοι δεσπόται τῶν ἐπὶ δούλοις σφοδρῶν
καὶ δυσυπομονήτων ἐπιταγμάτων, ἃ καὶ τὰ σώματα
κατακλᾷ βιαζόμενα καὶ τὰς ψυχὰς πρὸ τῶν σωμάτων
ἀπαγορεύειν ἀναγκάζει.</p></div>

<div type="textpart" subtype="section" n="91"><p>φθόνος γὰρ οὐδεὶς
προστάττειν τὰ μέτρια, δι᾿ ὧν καὶ ὑμεῖς τῆς προσηκούσης
ὑπηρεσίας ἀπολαύσετε καὶ οἱ θεράποντες
εὐφόρως τὰ κελευσθέντα δράσουσι καὶ τὰς διακονίας
οὐ πρὸς ὀλίγον ἅτε προκαμόντες καὶ (εἰ δεῖ
τἀληθὲς εἰπεῖν) ἐν τοῖς πόνοις προγηράσαντες
ὑπομενοῦσιν, ἀλλὰ πρὸς μήκιστον ἀθλητῶν τρόπον
ἀνηβῶντες, οὐ τῶν εἰς πολυσαρκίαν πιαινομένων,
ἀλλ᾿ οἷς ἔθος ἐγγυμνάζεσθαι διὰ ξηρῶν ἱδρώτων
πρὸς τὴν τῶν περὶ τὸν βίον ἀναγκαίων καὶ χρησίμων
κτῆσιν.</p></div>

<div type="textpart" subtype="section" n="92"><p>παυσάσθωσαν καὶ οἱ τῶν



<pb n="7.365"/>

πόλεων ἡγεμόνες φόροις καὶ δασμοῖς συνεχέσι καὶ
μεγάλοις αὐτὰς ἐκτραχηλίζοντες, οἳ τὰ μὲν ἴδια
ταμεῖα πληροῦσιν, ἅμα τοῖς χρήμασι καὶ τὰς
ἀνελευθέρους κακίας καὶ τὸν σύμπαντα βίον αὐτῶν
ῥυπαινούσας θησαυροφυλακοῦντες.</p></div>

<div type="textpart" subtype="section" n="93"><p>ἀνηλεεστάτους
γὰρ καὶ γέμοντας ἀπανθρωπίας τοὺς τῶν φόρων
ἐκλογεῖς ἐπίτηδες αἱροῦνται τὰς πρὸς πλεονεξίαν
ἀφορμὰς αὐτοῖς ἐνδιδόντες· οἱ δὲ τῇ φυσικῇ σκαιότητι
προσειληφότες καὶ τὴν ἐξ ἐπιταγμάτων δεσποτικῶν
ἐκεχειρίαν καὶ πάντα ὑπὲρ ἀρεσκείας τῆς
ἐκείνων ἐγνωκότες πράττειν οὐδὲν παραλείπουσι
τῶν χαλεπωτάτων, ἐπιείκειαν καὶ ἡμερότητα μηδ᾿
ὄναρ εἰδότες·</p></div>

<div type="textpart" subtype="section" n="94"><p>τοιγάρτοι πάντα φύρουσι καὶ συγχέουσιν
ἀργυρολογοῦντες, ὡς μὴ μόνον ἐκ τῶν
οὐσιῶν ἀναπράττειν, ἀλλὰ καὶ ἐκ τῶν σωμάτων,
ὕβρεσιν, αἰκίαις, πρὸς ἀποτομίαν κεκαινουργημέναις
βασάνοις·  ἤδη δέ τινας ἀκούω
μηδὲ νεκρῶν ἀποσχέσθαι δι᾿ ἀγριότητα καὶ παρηλλαγμένην
λύτταν, οἳ ἐπὶ τοσοῦτον ἐθηριώθησαν,
ὡς καὶ τύπτειν ὑστριχίσι τολμᾶν τοὺς τεθνεῶτας·
</p></div>

<div type="textpart" subtype="section" n="95"><p>καὶ ἐπειδή τις τῆς ἄγαν ὠμότητος κατεμέμφετο,<ref target="7-365-1"/> εἰ
μηδ᾿ ὁ θάνατος, ἡ κακῶν ἁπάντων ἀπαλλαγὴ καὶ
ὡς ἀληθῶς τελευτή, περιποιήσει τοῖς ἐκποδὼν τὸ
ἀνύβριστον, ἀλλ᾿ ἀντὶ ταφῆς καὶ τῶν νομιζομένων
αἰκίας ὑπομενοῦσιν, ἀπολογίᾳ χείρονι κατηγορίας
ἐχρῶντο φάσκοντες προπηλακίζειν τοὺς τεθνεῶτας,
οὐχ ὑπὲρ τοῦ κωφὴν καὶ ἀναίσθητον κόνιν ὑβρίζειν
—ἀνωφελὲς γάρ—, ἀλλ᾿ ὑπὲρ τοῦ  <milestone unit="altpage" n="288"/> τοὺς ἢ κατὰ
 γένος ἢ καθ᾿ ἑταιρίαν προσήκοντας εἰς οἶκτον



<pb n="7.367"/>

ἀγαγεῖν καὶ προκαλέσασθαι λύτρα καταθέσθαι τῶν
σωμάτων ὑστάτην ἀπονείμαντας χάριν.</p></div>

<div type="textpart" subtype="section" n="96"><p>
<milestone unit="para"/><milestone unit="altchapter" n="20"/> εἶτα,
ὦ φαυλότατοι πάντων ἀνθρώπων, εἴποιμ᾿ ἂν αὐτοῖς,
ἃ διδάσκετε, οὐ προεμάθετε; ἢ προκαλεῖσθαι
μὲν εἰς ἔλεον ἑτέρους, εἰ καὶ δι᾿ ὠμοτάτων ἔργων,
οἴδατε, τὰ δὲ χρηστὰ καὶ φιλάνθρωπα πάντα τῆς
ἑαυτῶν ψυχῆς ἐκτέτμησθε; καὶ ταῦτα μὴ ἀποροῦντες
ἀγαθῶν ὑφηγητῶν καὶ μάλιστα τῶν ἡμετέρων
νόμων, οἳ καὶ τὴν γῆν μεθεῖσαν φόρων τῶν
ἐτησίων ἄνεσιν καὶ ἀνάπαυλαν αὐτῇ παρασχόντες;
</p></div>

<div type="textpart" subtype="section" n="97"><p> αὕτη δέ, καίτοι δοκοῦσα ἄψυχος εἶναι,
πρὸς ἀμοιβὴν εὐτρέπισται καὶ χάριτος ἀντίδοσιν,
ἣν ἔλαβε δωρεὰν ἀντεκτίνειν ἐπειγομένη· τυχοῦσα
γὰρ ἀδείας ἔτει ἑβδόμῳ καὶ μὴ πονηθεῖσα, σύμπαντα
δὲ τὸν τοῦ ἐνιαυτοῦ κύκλον ἀπελευθεριάσασα,
τῷ μετὰ ταῦτα διπλασίους, ἔστι δ᾿ ὅτε καὶ
πολυπλασίους, ὑπ᾿ εὐφορίας<ref target="7-367-1"/> ἤνεγκε καρπούς.</p></div>

<div type="textpart" subtype="section" n="98"><p>τὸ
παραπλήσιον μέντοι καὶ τοὺς ἀλείπτας ἔστιν ἰδεῖν
δρῶντας ἐπὶ τῶν ἀθλητῶν· ὅταν γὰρ αὐτοὺς συγκροτήσωσιν
ἐπαλλήλοις καὶ συνεχέσι γυμνασίαις,
πρὶν εἰς ἄκρον καμεῖν, ἀνακτῶνται παρέχοντες
ἀνέσεις οὐ μόνον τῶν ἐν ἀθλήσει πόνων ἀλλὰ καὶ
τῶν πρὸς ἐδωδὴν καὶ πόσιν, τὸ σκληροδίαιτον
χαλῶντες εἴς τε ψυχῆς εὐθυμίαν καὶ εὐπάθειαν
σώματος.</p></div>

<div type="textpart" subtype="section" n="99"><p>καὶ οὐ δήπου διδάσκαλοι ῥᾳθυμίας καὶ



<pb n="7.369"/>

τρυφῆς εἰσιν οἷς ἐπάγγελμα τὸ πρὸς πόνους ἀλείφειν,
ἀλλὰ μεθόδῳ καὶ τέχνῃ προσποιοῦσιν ἰσχὺν
κραταιοτέραν ἰσχύϊ καὶ δυνάμεις σθεναρωτέρας
δυνάμεσι, τὴν ῥώμην ἀνέσει καὶ ἐπιτάσει καθάπερ
ἁρμονίαν συναύξοντες.</p></div>

<div type="textpart" subtype="section" n="100"><p>ἔμαθον δὲ παρὰ τῆς πανσόφου
ταῦτα φύσεως, ἥτις τὸ ἐπίπονον καὶ καματηρὸν
τοῦ γένους ἡμῶν ἐπισταμένη διένειμε τὸν
χρόνον εἰς ἡμέραν τε καὶ νύκτα, τῇ μὲν ἐγρήγορσιν,
νυκτὶ δ᾿ ὕπνον παρασχοῦσα.</p></div>

<div type="textpart" subtype="section" n="101"><p>φροντὶς γὰρ αὐτὴν
οἷα μητέρα κηδεμονικωτάτην εἰσῆλθε τοῦ μὴ τὰ
ἔγγονα ἀποτρύχεσθαι· μεθ᾿ ἡμέραν γὰρ τὰ σώματα
διανίστησι καὶ πρὸς τὰς τοῦ βίου χρείας καὶ ὑπηρεσίας
ἁπάσας ἐγείρει κακίζουσα τοὺς ἀργῷ καὶ
ἁβροδιαίτῳ βίῳ σχολάζειν ἐθιζομένους, νύκτωρ δὲ
καθάπερ ἐν πολέμῳ τὸ ἀνακλητικὸν ὑποσημήνασα
πρὸς ἀνάπαυλαν καλεῖ καὶ τὴν τῶν σωμάτων
ἐπιμέλειαν.</p></div>

<div type="textpart" subtype="section" n="102"><p>οἱ δ᾿ ἀποθέμενοι πολὺ βάρος πραγματειῶν,
ὅσον ἕωθεν εἰς ἑσπέραν ἦσαν ἐπηχθισμένοι,
καὶ ἐπανελθόντες οἴκαδε πρὸς ἡσυχίαν
τρέπονται καὶ καταδαρθόντες ὕπνῳ βαθεῖ τὸν
μεθημερινὸν πόνον ἐκνοσηλεύονται, καὶ πάλιν νεαλεῖς
καὶ ἀκμῆτες γενόμενοι σπεύδουσιν ἕκαστοι
πρὸς τὰ οἰκεῖα καὶ συνήθη.</p></div>

<div type="textpart" subtype="section" n="103"><p>τὸν δόλιχον τοῦτον ἡ
φύσις διά τε ὕπνου καὶ ἐγρηγόρσεως ἀπένειμεν <milestone unit="altpage" n="289"/>
ἀνθρώποις, ἵν᾿ ἐν μέρει μὲν ἐνεργῶσιν, ἐν μέρει δ᾿
ἀτρεμίζοντες ἑτοιμότερα καὶ εὐκινητότερα τὰ τοῦ
σώματος ἴσχωσι μέρη.
</p></div>

<div type="textpart" subtype="section" n="104"><p><milestone unit="altchapter" n="21"/> Πρὸς ἅπερ ἀπιδὼν ὁ τοὺς νόμους ἡμῖν
προφητεύσας ἄνεσιν ἐκήρυξε τῇ χώρᾳ δι᾿ ἑξαετίας
γεωπόνους ἐπισχών. ἀλλὰ γὰρ οὐχ ἕνεκα ὧν εἶπον
αὐτὸ μόνον τοῦτ᾿ εἰσηγήσατο, ἀλλὰ καὶ τῆς
<pb n="7.371"/>

συνήθους φιλανθρωπίας, ἣν ἅπαντι μέρει τῆς νομοθεσίας
συνυφαίνειν ἀξιοῖ τοῖς ἐντυγχάνουσι ταῖς
ἱεραῖς γραφαῖς κοινωνικὰ καὶ χρηστὰ ἐνσφραγιζόμενος
ἤθη.</p></div>

<div type="textpart" subtype="section" n="105"><p>κελεύει γὰρ τῷ ἑβδόμῳ ἔτει μηδὲν
συγκλείειν χωρίον, ἀλλὰ πάντας ἀμπελῶνας καὶ
ἐλαιῶνας ἀναπεπταμένους ἐᾶν καὶ τὰς ἄλλας κτήσεις
ὅσαι σπαρτῶν εἰσιν ἢ δένδρων, ἵνα τοῖς ἀπαυτοματισθεῖσι
καρποῖς οἱ πένητες ἀδεῶς χρῆσθαι
δύνωνται μᾶλλον ἢ οὐχ ἧττον τῶν κεκτημένων.
</p></div>

<div type="textpart" subtype="section" n="106"><p>ὅθεν τοῖς μὲν δεσπόταις οὐκ ἐφῆκεν ἐργάζεσθαι
στοχασάμενος τοῦ μηδεμιᾶς λύπης αἴτιος αὐτοῖς
γενέσθαι ὡς τὰ μὲν ἀναλώματα παρασχοῦσι, τὰς δ᾿
ἀντὶ τούτων προσόδους μὴ λαμβάνουσι, τοὺς δ᾿
ἀπόρους ὡς ἰδίων ἀπολαύειν τότε γοῦν τῶν ἀλλοτρίων
εἶναι δοκούντων ἠξίωσε ταπεινοῦ σχήματος
αὐτοὺς ἀπαλλάττων καὶ τῶν ἐπὶ μεταίταις ὀνειδῶν.
</p></div>

<div type="textpart" subtype="section" n="107"><p>ἆρ᾿ οὐκ ἄξιον ἐρασθῆναι τῶν νόμων, οἳ τοσαύτης
γέμουσιν ἡμερότητος; δι᾿ ἣν οἱ μὲν πλούσιοι
διδάσκονται μεταδιδόναι καὶ κοινωνεῖν ὧν ἔχουσι,
παρηγοροῦνται δ᾿ οἱ πένητες, μὴ πάντοτε ταῖς τῶν
εὐπόρων οἰκίαις ἐπιφοιτᾶν ἀναγκαζόμενοι πρὸς ἐπανόρθωσιν
ὧν ἐνδεεῖς εἰσιν, ἀλλ᾿ ἔστιν ὅτε καὶ προσοδευόμενοι
καθάπερ ἐξ ἰδίων κτημάτων τοὺς ἀπαυτοματίζοντας,
ὡς ἔφην, καρπούς.</p></div>

<div type="textpart" subtype="section" n="108"><p>
χῆραι καὶ ὀρφανοὶ παῖδες καὶ ὅσοι ἄλλοι τῶν ἠμελημένων
καὶ ἀφανῶν ἕνεκα τοῦ μὴ περιουσιάζειν τότε
περιουσιάζουσι ταῖς τοῦ θεοῦ δωρεαῖς ἐξαπιναίως
πεπλουτηκότες, ὃς αὐτοὺς πρὸς κοινωνίαν ἐκάλεσε
τῶν κτητόρων ἐν τῷ τῆς ἱερᾶς ἑβδόμης ἀριθμῷ·


<pb n="7.373"/>
109 καὶ ὅσοι μέντοι κτηνοτροφοῦσι, μετ᾿ ἀδείας ἐπὶ
χλοηφαγίας τὰ οἰκεῖα θρέμματα ἄγουσιν ἐκλεγόμενοι
πεδία εὔχορτα καὶ ἐπιτηδειότατα ἐμβόσκεσθαι,
καταχρώμενοι τῇ τῆς ἐκεχειρίας ἀδείᾳ· καὶ
φθόνος οὐδεὶς ἀπαντᾶται<ref target="7-373-1"/> ἐκ τῶν δεσποτῶν ἅτε
παλαιοτάτῳ ἔθει κεκρατημένων, ὃ σύντροφον ἐκ
μακρῶν χρόνων γενόμενον εἰς φύσιν ἐκνενίκηκεν.
</p></div>

<div type="textpart" subtype="section" n="110"><p><milestone unit="altchapter" n="22"/> Ἀρχὴν ταύτην βαλλόμενος ὥσπερ θεμέλιόν
τινα ἐπιεικείας καὶ φιλανθρωπίας ἑπτὰ
ἑβδομάδας ἐτῶν συνθεὶς τὸ πεντηκοστὸν ὅλον
ἀπέφηνεν ἱερόν, ἐξαίρετα καὶ πάντα διαφερόντως
καλὰ νομοθετήσας ἐπ᾿ αὐτῷ παρὰ τὰ κοινωνίαν
ἔχοντα.</p></div>

<div type="textpart" subtype="section" n="111"><p><ref target="7-373-2"/> πρῶτον μὲν τόδε· τὰς ἀλλοτριωθείσας
κτήσεις οἴεται δεῖν ἀποδίδοσθαι τοῖς ἐξ ἀρχῆς
κυρίοις, ἵν᾿ αἱ κληρουχίαι τοῖς γένεσι διαφυλάττωνται
 <milestone unit="altpage" n="290"/> καὶ μηδεὶς τῶν λῆξιν εἰληχότων εἰς ἅπαν
στέρηται τῆς δωρεᾶς.</p></div>

<div type="textpart" subtype="section" n="112"><p>ἐπειδὴ γὰρ καιροὶ πολλάκις
προσπίπτουσιν ἀβούλητοι, δι᾿ οὓς ἀναγκάζονταί
τινες πιπράσκειν τὰ ἴδια, καὶ τῆς ἐν δέοντι χρείας
τούτων προὐνόησε καὶ τοὺς ὠνουμένους ἐκώλυσεν
ἀπατᾶσθαι, τοῖς μὲν πιπράσκειν ἐφείς, τοὺς δ᾿ ἐφ᾿





<pb n="7.375"/>
οἷς ὠνήσονται μάλα σαφῶς ἀναδιδάξας.</p></div>

<div type="textpart" subtype="section" n="113"><p>μὴ γὰρ
δίδοτε, φησί, τὰς ἐπὶ παγκτησίᾳ τιμάς, ἀλλὰ τὰς
πρὸς ἐνιαυτῶν ὡρισμένον ἀριθμόν, οἳ ἐντός εἰσι
πεντηκονταετίας. οὐ γὰρ κτημάτων αἱ πράσεις
ἀλλὰ καρπῶν ὀφείλουσιν εἶναι, διὰ δύο τἀναγκαιότατα·
ἓν μὲν ὅτι σύμπασα ἡ χώρα κτῆμα κέκληται
θεοῦ, τῶν δὲ θεοῦ κτημάτων οὐχ ὅσιον ἄλλους
ἐπιγράφεσθαι δεσπότας· ἕτερον δὲ &lt;ὅτι&gt; λῆξις
ἀπονενέμηται ἑκάστῳ τῶν κληρούχων, ἧς στέρεσθαι
τὸν λαχόντα οὐκ ἐδικαίωσεν ὁ νόμος.</p></div>

<div type="textpart" subtype="section" n="114"><p>τὸν μὲν
οὖν ἐντὸς τῆς πεντηκονταετίας δυνάμενον ἀναλαβεῖν
τὰ οἰκεῖα ἤ τινα τῶν ἐγγυτάτω γένους
ἀγχιστέων προκαλεῖται πάσῃ μηχανῇ κατατιθέναι
ἣν ἔλαβε τιμὴν καὶ μὴ τῷ πριαμένῳ καθ᾿ ὃν ἔδει
καιρὸν ὠφελήσαντι ζημίας αἴτιον γενέσθαι·</p></div>

<div type="textpart" subtype="section" n="115"><p>τῷ δὲ
ἀπόρως ἔχοντι συνεπάθησε καὶ μετέδωκεν ἐλέου
τὴν ἀρχαίαν δωρησάμενος αὖθις περιουσίαν, δίχα
τῶν κατ᾿ εὐχὴν ἀφιερωθέντων ἀγρῶν ἐν τῇ τάξει
τῶν ἀναθημάτων· ἀνάθημα δ᾿ oὐχ ὅσιον ἀκυροῦσθαι
χρόνῳ· διὸ προστέτακται τὴν ἀξίαν τιμὴν
τούτων ἐκλέγειν μηδὲν καταχαρισαμένους τῷ
ποιησαμένῳ τὸ ἀνάθημα.
</p></div>

<div type="textpart" subtype="section" n="116"><p><milestone unit="altchapter" n="23"/> Ταῦτα μὲν ἐπὶ ταῖς τῆς χώρας διανομαῖς
καὶ κληρουχίαις διατέτακται· ἕτερα δ᾿ ἐπὶ ταῖς
οἰκίαις. ἐπεὶ δὲ [καὶ] τούτων αἱ μὲν κατὰ πόλεις
ἐντὸς τειχῶν εἰσιν, αἱ δ᾿ ἐν ἀγροῖς<ref target="7-375-1"/> ἔξω τείχους
ἐπαύλεις, τὰς μὲν ἐν τοῖς χωρίοις ἐπέτρεψεν ὁ νόμος
ἀεὶ λυτροῦσθαι, τὰς δὲ μὴ λυτρωθείσας ἄχρι τοῦ





<pb n="7.377"/>

πεντηκοστοῦ ἔτους ἀποδίδοσθαι προῖκα τοῖς πάλαι
κυρίοις, καθάπερ καὶ τὰ κτήματα· μοῖρα γὰρ αἱ
ἐπαύλεις κτημάτων.</p></div>

<div type="textpart" subtype="section" n="117"><p>ὅσαι δὲ τειχῶν ἐντός εἰσι,
μέχρι μὲν ἐνιαυτοῦ τὴν ἀναπομπὴν ἐπὶ τοὺς πεπρακότας
ἔχουσι, μετὰ δὲ τὸν ἐνιαυτὸν εἰς ἅπαν τοῖς
ὠνησαμένοις βεβαιοῦνται, μηδὲν τῆς τοῦ πεντηκοστοῦ
ἔτους ἐκεχειρίας βλαπτούσης τοὺς πριαμένους.
</p></div>

<div type="textpart" subtype="section" n="118"><p>αἴτιον δὲ τὸ βούλεσθαι καὶ ἐπηλύταις
ἱδρύσεως τῆς ἐνταῦθα βεβαίου παρασχεῖν ἀφορμήν·
ἐπειδὴ γὰρ μετουσίαν γῆς οὐκ ἔχουσιν, ἅτε μὴ
καταριθμηθέντες ἐν ταῖς κληρουχίαις, οἰκιῶν αὐτοῖς
κτῆσιν ὁ νόμος ἀπένειμε, φροντίσας τοῦ μὴ  <milestone unit="altpage" n="291"/> μετανάστας
γενέσθαι τοὺς τῶν νόμων ἱκέτας καὶ πρόσφυγας.
</p></div>

<div type="textpart" subtype="section" n="119"><p>αἱ γὰρ πόλεις, ὅτε ἐκληροδοτεῖτο ἡ χώρα
κατὰ φυλάς, οὐ διενεμήθησαν, ἀλλ᾿ οὐδὲ τὴν ἀρχὴν
ἦσαν συνῳκοδομημέναι, κατὰ τὰς ἐν ἀγροῖς ἐπαύλεις
τῶν οἰκητόρων ποιουμένων τὰς διατριβάς·
ἐξ ὧν ὕστερον ἀναστάντες καὶ συνελθόντες, ἐπίδοσιν
κοινωνίας καὶ φιλίας, ὥσπερ εἰκός, ἐν χρόνῳ μακρῷ
λαμβανούσης, οἰκίας ἐν ταὐτῷ καὶ πόλεις ἐδειμαντο,
ὧν καὶ ἐπηλύταις, καθάπερ εἶπον, μετέδοσαν,
ἵνα μὴ πάντων ἀποροῖεν καὶ τῶν ἐν ἀγροῖς
καὶ τῶν κατὰ πόλεις.
</p></div>

<div type="textpart" subtype="section" n="120"><p><milestone unit="altchapter" n="24"/> Περὶ δὲ τῆς ἱερωμένης φυλῆς τάδε νομοθετεῖται·
γῆς ἀποτομὴν οὐκ ἀπένειμε τοῖς νεωκόροις
ὁ νόμος, ὑπολαβὼν αὐτάρκη πρόσοδον εἶναι
τούτοις τὰς ἀπαρχάς, ὀκτὼ δὲ καὶ τεσσαράκοντα
πόλεις ἀπεκλήρωσεν εἰς οἴκησιν καὶ δισχιλίους
ἑκάστῃ πήχεις προάστειον ἐν κύκλῳ.</p></div>

<div type="textpart" subtype="section" n="121"><p>τὰς οὖν ἐν
ταύταις οἰκίας οὐ τὸν αὐτὸν τρόπον ταῖς ἄλλαις,


<pb n="7.379"/>

ὅσαι τειχῶν εἴσω τυγχάνουσιν, ἐβεβαίωσε τοῖς
πριαμένοις, ἐντὸς ἐνιαυτοῦ τῶν ἀποδιδομένων κομίσασθαι
μὴ δυναμένων, ἀλλ᾿ εἰς ἅπαν ἐφῆκεν αὐτὰς
λυτροῦσθαι, καθάπερ καὶ τοῖς ἀπὸ τοῦ ἔθνους τὰς
ἐπαύλεις αἷς ἰσοδυναμοῦσιν, ἐπειδὴ μόνας ἐκ
τοσαύτης χώρας διεκληρώσαντο τὰς οἰκίας, ὧν οὐκ
ᾤετο δεῖν στέρεσθαι τοὺς λαβόντας, καθάπερ οὐδὲ
τοὺς κληρούχους τῶν ἐπαύλεων. οἰκιῶν μὲν δὴ
πέρι τοσαῦτα.
</p></div>

<div type="textpart" subtype="section" n="122"><p><milestone unit="altchapter" n="25"/> Τὰ δὲ πρὸς χρεώστας δανειστῶν καὶ πρὸς
θεράποντας δεσποτῶν ὅμοια τοῖς πρόσθεν νομοθετεῖται,
ὅπως οἱ μὲν δανεισταὶ μὴ ἐκλέγωσι τόκους
παρὰ τῶν ὁμοεθνῶν ἀλλ᾿ ὅσον προήκαντο μόνον
ἄσμενοι κομίζωνται, οἱ δὲ δεσπόται τοῖς ἀργυρωνήτοις
μὴ ὡς φύσει δούλοις ἀλλ᾿ ὡς μισθωτοῖς
προσφέρωνται, παρέχοντες ἄδειαν ἐλευθερίας, εὐθὺς
μὲν τοῖς ὑπὲρ αὑτῶν λύτρα κατατιθέναι δυναμένοις,
αὖθις δὲ τοῖς ἀπόροις ἢ ὅταν ἐπιγένηται ὁ ἀπ᾿
ἀρχῆς δουλείας ἕβδομος ἐνιαυτὸς ἢ ὅταν ὁ πεντηκοστός,
κἂν πρὸ μιᾶς ἡμέρας τύχῃ τις εἰς δουλείαν
ὑπαχθείς· ἄφεσις γὰρ ὁ χρόνος ἐκεῖνός ἐστι καὶ
νενόμισται, πάντων ἐπὶ τὰς ἀρχαίας διαυλοδρομούντων
καὶ ἀνακαμπτόντων εὐπραγίας.</p></div>

<div type="textpart" subtype="section" n="123"><p>ἐπιτρέπει
δ᾿ ἐκ τῶν μὴ ὁμοφύλων [οἵτινες ἐξ ἑτέρων
ἐθνῶν εἰσιν] οἰκέτας κτᾶσθαι, βουλόμενος πρῶτον
μὲν διαφορὰν οἰκείων τε καὶ ἀλλοτρίων εἶναι, ἔπειτα
δὲ μὴ κατὰ τὸ παντελὲς ἀναγκαιότατον κτῆμα,


<pb n="7.381"/>

θεράποντας, ἀνεῖρξαι τῆς αὑτοῦ πολιτείας· μυρία
γὰρ τῶν ἐν τῷ βίῳ πραγμάτων ποθεῖ τὰς ἐκ δούλων
ὑπηρεσίας.<ref target="7-381-1"/>
</p></div>

<div type="textpart" subtype="section" n="124"><p>Υἱοὶ κληρονόμοι γονέων ἔστωσαν, εἰ δὲ μὴ εἶεν,
θυγατέρες. ὡς γὰρ ἐν τῇ φύσει γυναικῶν ἄνδρες
πρωτοστατοῦσι, κἀν ταῖς συγγενείαις ἐχέτωσαν
προνομίαν διαδεχόμενοι τὰς οὐσίας καὶ τὴν τῶν
τετελευτηκότων τάξιν ἐκπληροῦντες ἀνάγκης νόμῳ
κατασχεθέντων<ref target="7-381-2"/> οὐδὲν θνητὸν &lt;καὶ&gt; γηγενὲς ἀθανατίζοντι.
</p></div>

<div type="textpart" subtype="section" n="125"><p>παρθένοι δὲ ἐὰν ἀπολειφθῶσιν ἀνέκδοτοι,
προικὸς ὑπὸ ζώντων ἔτι τῶν γονέων μὴ διωρισμένης,
ἰσομοιρείτωσαν τοῖς ἄρρεσιν. ἐπιμελείσθω
δ᾿ ἡ προεστῶσα ἀρχὴ φυλακῆς τε τῶν ἀπολειφθεισῶν<ref target="7-381-3"/>
καὶ αὐξήσεως καὶ τῶν εἰς δίαιταν καὶ παιδείαν
τὴν ἁρμόττουσαν κόραις ἀναλωμάτων καί,
ὁπότε γένοιτο ὥρα, [καὶ] γάμου τοῦ πρέποντος,
ἀνδρῶν ἐν<ref target="7-381-4"/> ἅπασι δοκίμων ἀριστίνδην ἐπικριθέντων.
</p></div>

<div type="textpart" subtype="section" n="126"><p>ἔστωσαν δ᾿ οὗτοι μάλιστα μὲν συγγενεῖς, εἰ δὲ μή,
πάντως γοῦν δημόται καὶ φυλέται, χάριν τοῦ μὴ
τοὺς κλήρους τοὺς προικιδίους<ref target="7-381-5"/> ἐπιγαμίαις ἀλλοτριοῦσθαι,







<pb n="7.383"/>

μένειν δ᾿ ἐν ταῖς ἐξ ἀρχῆς τεταγμέναις
κατὰ φυλὰς λήξεσιν.</p></div>

<div type="textpart" subtype="section" n="127"><p>ἐὰν δὲ γενεᾶς ἔρημος ὢν
τυγχάνῃ, παρίτωσαν ἐπὶ τὴν διαδοχὴν ἀδελφοὶ τοῦ
τετελευτηκότος<ref target="7-383-1"/>· ἡ γὰρ μεθ᾿ υἱοὺς καὶ θυγατέρας ἐν
συγγενείαις τάξις ἀδελφῶν ἐστιν. εἰ δὲ ἀνάδελφός
τις εἴη τελευτῶν, θεῖοι πρὸς πατρὸς διαδεχέσθωσαν
τὴν οὐσίαν, θείων δὲ μὴ ὄντων, θεῖαι,<ref target="7-383-2"/> &lt;εἶτα&gt; τῶν
ἄλλων οἰκείων καὶ συγγενῶν &lt;οἱ&gt; ἐγγυτάτω.<ref target="7-383-3"/>
128 σπάνις δ᾿ εἰ καταλάβοι τῆς συγγενείας, ὡς μηδένα
τῶν ἀφ᾿ αἵματος ἀπολειφθῆναι, ἡ φυλὴ κληρονόμος
ἔστω· συγγένεια γάρ τίς ἐστι καὶ ἡ φυλὴ κατὰ
περιγραφὴν μείζονα καὶ τελειοτέραν.
ἄξιον μέντοι τὸ διαπορηθὲν ὑπ᾿ ἐνίων &lt;</p></div>

<div type="textpart" subtype="section" n="129"><p>μὴ&gt; ἡσυχασθῆναι·
διὰ τί, γάρ φασι, πάντων συγγενῶν καὶ
δημοτῶν καὶ φυλετῶν ἐπιμνησθεὶς ὁ νόμος ἐν ταῖς
τῶν κλήρων διαδοχαῖς γονεῖς μόνους παρεσιώπησεν,
οὓς εἰκὸς ἦν, ὥσπερ κληρονομοῦνται, κληρονομεῖν
τὰ παίδων; ὅτι, ὧ γενναῖε, θεῖος ὢν καὶ τὴν τῆς
φύσεως ἀκολουθίαν αἰεὶ σκοπῶν οὐδὲν ᾠήθη
χρῆναι παλίμφημον εἰσηγεῖσθαι· γονέων μὲν γὰρ
εὐχαί, ζῶντας ἀπολιπεῖν οὓς ἐγέννησαν, διαδεξομένους<ref target="7-383-4"/>
ὄνομά τε αὐτῶν καὶ γένος καὶ οὐσίαν,
ἐχθρῶν δὲ ἀμειλίκτων ἀραὶ τἀναντία, προαποθνῄσκειν
υἱοὺς καὶ θυγατέρας τῶν φυσάντων.</p></div>

<div type="textpart" subtype="section" n="130"><p>ὅπως






<pb n="7.385"/>

οὖν μηδὲν ἀνάρμοστον καὶ ἀσύμφωνον ἐν ἁρμονίᾳ
καὶ συμφωνίᾳ, καθ᾿ ἣν διοικεῖται σύμπας ὁ κόσμος,
διαγορεύῃ, παίδων μὲν ἀποθνῃσκόντων, γονέων δ᾿
ἐπιβιούντων, ἀναγκαίως ἅμα καὶ πρεπόντως οὐ
προσέταξε μητέρας [ἅμα] καὶ πατέρας τὰ υἱῶν καὶ
θυγατέρων κληρονομεῖν, εἰδὼς μὴ συνᾷδον τὸ
πρᾶγμα βίῳ τε καὶ φύσει.</p></div>

<div type="textpart" subtype="section" n="131"><p>φυλαξάμενος οὖν
γυμνοῖς ὀνόμασι καλέσαι γονεῖς ἐπὶ παίδων τετελευτηκότων
κληρονομίαν,<ref target="7-385-1"/> ὑπὲρ τοῦ μὴ δοκεῖν
ἀπευκτὴν ὠφέλειαν προσνέμων ὀνειδίζειν πενθοῦσιν
ἢ ὑπομιμνῄσκειν κακοπραγιῶν, ἑτέρῳ τρόπῳ τὰς
οὐσίας ἀπένειμεν αὐτοῖς, βραχὺ παρηγόρημα μεγάλου
κακοῦ.</p></div>

<div type="textpart" subtype="section" n="132"><p>τίς οὖν ὁ τρόπος; ἀδελφὸν πατρὸς
γράφει κληρονόμον ἀδελφιδῶν, ἦ που διὰ τὸν
πατέρα τὸν θεῖον γεραίρων· εἰ μή τις οὕτως ἠλίθιός
ἐστιν, ὡς ὑπολαμβάνειν ὅτι ἕτερον τιμῶν ἑτέρου
χάριν ἀτιμοῦν ἐκεῖνον προαιρεῖται· μὴ καὶ τοὺς τῶν
φίλων γνωρίμους οἱ περιέποντες ἀμελεῖς τῶν ἑταίρων<ref target="7-385-2"/>
εἰσίν; ἢ &lt;οὐ&gt; πάντων εὐνοϊκώτατοι κηδεμόνες
τῶν ἐπὶ τιμῇ καὶ ἑταίρους<ref target="7-385-2"/> ἀποδέχονται; τὸν αὐτὸν
δὴ τρόπον καὶ ὁ νόμος διὰ πατέρα καλέσας ἀδελφὸν
πατρὸς ἐπὶ μετουσίαν κλήρου πολὺ πρότερον πατέρα
καλεῖ, φωνῇ μὲν οὔ, διὰ τὰ λεχθέντα, γνωριμωτέρᾳ





<pb n="7.387"/>

δὲ φωνῆς δυνάμει τρανούσῃ τὸ βούλημα τοῦ
νομοθέτου.
</p></div>

<div type="textpart" subtype="section" n="133"><p>Παίδων ὁ πρεσβύτατος οὐκ ἰσομοιρεῖ τοῖς μετ᾿
αὐτόν, ἀλλὰ διπλασίων ἀξιοῦται, διότι τε ἀνὴρ καὶ
γυνὴ πρότερον ὑπάρχοντες αὖθις ἐγένοντο πατὴρ
καὶ μήτηρ διὰ τὸν φύντα πρῶτον καὶ ἐπειδὴ ὁ
&lt;πρῶτος&gt; γενόμενος τούτοις ἀνακαλεῖν ἤρξατο τοῖς
ὀνόμασι τοὺς σπείραντας καὶ—τὸ ἀναγκαιότατον—ὅτι
ὁ πρὸ τοῦ γενεᾶς ἔρημος οἶκος εὔπαις ἐγένετο
πρὸς τὴν τοῦ γένους τῶν ἀνθρώπων διαμονήν, ἧς<ref target="7-387-1"/>
σπορὰ μὲν γάμος, καρποὶ δὲ τέκνων γενέσεις, ὧν ὁ
πρεσβύτατος ἀρχή.</p></div>

<div type="textpart" subtype="section" n="134"><p>διὰ ταύτην γ᾿ οἶμαι τὴν αἰτίαν
οἱ πρωτότοκοι τῶν μὲν ἄσπονδα εἰργασμένων
ἐχθρῶν, ὡς αἱ ἱεραὶ γραφαὶ δηλοῦσι, μιᾷ νυκτὶ
πάντες ἡβηδὸν ἀνῃρέθησαν, τῶν δ᾿ ἀπὸ τοῦ ἔθνους
χαριστήριον ἀνετέθησαν θεῷ καθιερωθέντες· ἔδει
γὰρ τοὺς μὲν βαρυτάτῳ καὶ ἀπαρηγορήτῳ πένθει
βαρῦναι, φθορᾷ τῶν πρωτοστατούντων, γεραίρειν
δὲ τὸν σωτῆρα θεὸν ἀπαρχαῖς, αἳ τὴν ἐν τέκνοις
ἡγεμονίαν ἔλαχον.</p></div>

<div type="textpart" subtype="section" n="135"><p>ἐπεὶ δ᾿ εἰσί τινες οἳ
μετὰ γάμον καὶ παιδοποιίαν ὀψὲ σωφροσύνην ἀπομαθόντες
ἐξώκειλαν εἰς ἀκρασίαν καὶ ἐπιμανέντες
γυναιξὶν ἑτέραις τὰς προτέρας ἐκάκωσαν καὶ τοῖς
ἐξ ἐκείνων οὐκέθ᾿ ὡς πατέρες ἀλλ᾿ ὡς πατρωοὶ
προσηνέχθησαν ἀπομιμησάμενοι τὸ μητρυιῶν εἰς





<pb n="7.389"/>

προγονοὺς δυσσεβὲς καὶ ὅλως ἑαυτοὺς καὶ τὰ ἑαυτῶν
ἐξέδωκαν ταῖς δευτέραις καὶ παισὶ τοῖς τούτων
ἡδονῆς, αἰσχίστου πάθους, ἥττους γενόμενοι,
χαλινὸν μὲν εἴ πως οἷόν τε ἦν ἐμβαλεῖν ταῖς ἐπιθυμίαις
ὑπὲρ τοῦ μὴ ἀνασκιρτᾶν ἐπὶ πλέον οὐκ ἂν
ἐμέλλησεν ὁ νόμος.</p></div>

<div type="textpart" subtype="section" n="136"><p>ἐπεὶ δὲ μανίαν ἐξηγριωμένην
οἴστρῳ χαλεπὸν μᾶλλον δ᾿ ἀδύνατον ἰάσασθαι, τὸν
μὲν ὡς ἀθεραπεύτῳ νόσῳ κατεσχημένον ἀπέλιπε,
τὸν δ᾿ ἐκ τῆς διὰ τοὺς νέους ἔρωτας κακωθείσης
υἱὸν οὐχ ὑπερεῖδε κελεύσας αὐτὸν λαμβάνειν διπλάσια
τὰ ἐκ τῆς πρὸς τοὺς ἀδελφοὺς διανομῆς.
αἴτια δὲ τούτου πολλά·</p></div>

<div type="textpart" subtype="section" n="137"><p>πρῶτον μὲν γὰρ κολάζει
τὸν ὑπαίτιον ἀνάγκην ἐπιθεὶς αὐτῷ ποιεῖν εὖ ὃν
κακῶς διατιθέναι προαιρεῖται, καὶ τῆς ἀγνώμονος
γνώμης ἄκυρον ἀποφαίνει δι᾿ ὧν ὠφελεῖ τὸν κινδυνεύσαντα
πρὸς ἐκείνου<ref target="7-389-1"/> ζημιωθῆναι τάττων αὑτὸν
ἐν τῇ τάξει τοῦ γεγεννηκότος, ἣν ὁ φύσει πατὴρ ἐπὶ
πρεσβυτάτου παιδὸς ἔλιπε.</p></div>

<div type="textpart" subtype="section" n="138"><p>δεύτερον δὲ
ἔλεον καὶ οἶκτον λαμβάνει τῶν ἠδικημένων, οὓς
βαρυτάτης ἀνίας ἐπελαφρίζει μετουσίᾳ χάριτος καὶ
δωρεᾶς· οὐδὲν γὰρ ἧττον τοῦ κληρονομοῦντος υἱοῦ
τὴν διπλασίαν μοῖραν εἰκὸς ἦν ἥδεσθαι τὴν μητέρα,
φιλανθρωπίᾳ νόμου παρηγορηθεῖσαν, ὃς οὐκ εἴασεν
αὐτήν τε καὶ γενεὰν εἰς ἅπαν ἐχθρῶν ἐλαττοῦσθαι.
 τρίτον δέ·</p></div>

<div type="textpart" subtype="section" n="139"><p>βραβευτὴς ὢν τῶν δικαίων
ἀγαθὸς ἐλογίσατο παρ᾿ ἑαυτῷ, ὅτι τοῖς μὲν ἐκ τῆς
στεργομένης ἐπεδαψιλεύσατο τὰς χορηγίας ὁ πατὴρ



<pb n="7.391"/>

διὰ τὸν πόθον τῆς γυναικός, τοὺς δ᾿ ἐκ τῆς στυγηθείσης
οὐδενὸς [ἢ] παντάπασιν ἠξίωσε διὰ τὸ
τῆς μητρὸς ἔχθος, ὡς ἐκείνους μὲν ἔτι ζῶντος<ref target="7-391-1"/> προκεκληρονομηκέναι
πλείω τῆς ἰσομοιρίας, τούτους
δὲ κινδυνεῦσαι καὶ τελευτήσαντος ἁπάντων ἀφαιρεθῆναι
τῶν πατρῴων. ἵν᾿ οὖν ἐπανισώσῃ τὴν
διανομὴν τοῖς ἐξ ἀμφοτέρων τῶν γυναικῶν, ὥρισε
διμοιρίαν τὰ πρεσβεῖα τῷ τῆς ἀπηλλαγμένης παιδί.
τούτων μὲν δὴ ἅλις.
</p></div>

<div type="textpart" subtype="section" n="140"><p><milestone unit="altchapter" n="26"/> <milestone unit="altpage" n="292"/> Ἑπόμενοι δὲ τῇ τάξει τρίτον εἶδος
ἀναγράφομεν ἑορτῆς, ὃ σημανοῦμεν. ἔστι δὲ
νουμηνία κατὰ σελήνην, χρόνος<ref target="7-391-2"/> ὁ ἀπὸ συνόδου ἐπὶ
σύνοδον, ὃν μαθηματικῶν παῖδες εὖ μάλα διηριθμήσαντο.
τὴν δ᾿ ἐν ἑορταῖς ἔλαχε τάξιν νουμηνία
διὰ πολλά· πρῶτον μὲν ὅτι ἀρχὴ μηνός, ἀρχὴ δὲ
καὶ ἀριθμοῦ καὶ χρόνου τίμιον· ἔπειτα δὲ ὅτι κατ᾿
αὐτὴν οὐδὲν ἀφώτιστον ἐν οὐρανῷ· συνόδῳ μὲν
γὰρ ὑποδραμούσης ἥλιον σελήνης τὸ πρὸς γῆν
μέρος ἐζόφωται, νουμηνίᾳ δὲ πέφυκεν ἀναλάμπειν.
</p></div>

<div type="textpart" subtype="section" n="141"><p>τρίτον δὲ ὅτι τῷ ἐλάττονι καὶ ἀσθενεστέρῳ κατ᾿
ἐκεῖνον τὸν χρόνον τὸ κρεῖττον καὶ δυνατώτερον
ὠφελείας ἀναγκαίας μεταδίδωσι· νουμηνίᾳ γὰρ
ἄρχεται φωτίζειν αἰσθητῷ φέγγει σελήνην ὁ ἥλιος,





<pb n="7.393"/>

ἡ δὲ τὸ ἴδιον κάλλος ἀναφαίνει τοῖς ὁρῶσι. τοῦτο
δ᾿ ἐναργής ἐστιν, ὡς ἔοικε, διδασκαλία χρηστότητος
καὶ φιλανθρωπίας, ἵνα μηδέποτε τῶν ἰδίων ἀγαθῶν
ἄνθρωποι φθονῶσιν, ἀλλὰ μιμούμενοι τὰς ἐν
οὐρανῷ μακαρίας καὶ εὐδαίμονας φύσεις ὑπερόριον
τῆς ψυχῆς βασκανίαν ἐλαύνωσι καὶ προφέροντες
εἰς μέσον τὰ οἰκεῖα κοινοπραγῶσι καὶ χαρίζωνται
τοῖς ἀξίοις.</p></div>

<div type="textpart" subtype="section" n="142"><p>τέταρτον δὲ ὅτι τῶν κατ᾿ οὐρανὸν
ἁπάντων ἐν ἐλάττονι προθεσμίᾳ σελήνη τὸν ζῳοφόρον
περιπολεῖ· μηνιαίῳ γὰρ διαστήματι τὸν
κύκλον ἀνύτει. διὸ καὶ τὸ συμπέρασμα τῆς
περιόδου, τελευτώσης ἐπὶ τὴν ἀρχὴν ἀφ᾿ ἧς ἤρξατο
φέρεσθαι σελήνης,<ref target="7-393-1"/> τετίμηκεν ὁ νόμος προσειπὼν
ἐκείνην τὴν ἡμέραν ἑορτήν, ὑπὲρ τοῦ πάλιν ἡμᾶς
ἀναδιδάξαι μάθημα κάλλιστον, ἵν᾿ ἐν ταῖς τοῦ βίου
πράξεσι τὰ τέλη συνῳδὰ ταῖς ἀρχαῖς ἀποφαίνωμεν·
γενήσεται δὲ τοῦτ᾿, ἐὰν λογισμῷ τὰς πρώτας
ἡνιοχῶμεν ὁρμὰς μὴ ἐπιτρέποντες αὐταῖς ἀφηνιάζειν
καὶ ἀνασκιρτᾶν τρόπον θρεμμάτων ἀγελάρχην
οὐκ ἐχόντων.</p></div>

<div type="textpart" subtype="section" n="143"><p>ἃς δὲ παρέχεται τοῖς
ἐπὶ γῆς<ref target="7-393-2"/> ἅπασιν ὠφελείας σελήνη, τί χρὴ διεξιόντα
μηκύνειν; ἐμφανεῖς γὰρ αἱ πίστεις. ἢ οὐχὶ ταῖς
αὐξήσεσιν αὐτῆς ἀναχέονται ποταμοὶ καὶ πηγαὶ
καὶ μειοῦνται πάλιν μειώσεσι, καὶ πελάγη τοτὲ
μὲν ἐξαναχωρεῖ καὶ ἀμπωτίζοντα ὑποσύρεται τοτὲ
δ᾿ ἐξαπιναίως ἐπιτρέχει κατὰ παλίρροιαν, ὅ τε
ἀὴρ αἰθρίαις καὶ νεφώσεσι καὶ ταῖς ἄλλαις μεταβολαῖς
παντοίας ἐνδέχεται τροπάς, καρποί τε οἱ
σπαρτῶν<ref target="7-393-3"/> καὶ δένδρων αὔξονται καὶ τελεσφοροῦνται
σελήνης περιόδοις τιθηνουμένης ἕκαστα τῶν φυομένων
καὶ πεπαινούσης ἐνδρόσοις καὶ μαλακωτάταις

<pb n="7.395"/>
αὔραις;</p></div>

<div type="textpart" subtype="section" n="144"><p>ἀλλ᾿ οὐχὶ καιρός, ὅπερ ἔφην,
μακρηγορεῖν ἔπαινον σελήνης διεξιόντα καὶ καταριθμούμενον
ἃς παρέχεται ζῴοις καὶ τοῖς ἐπὶ γῆς
ἅπασιν ὠφελείας. διὰ μὲν δὴ ταῦτα καὶ τὰ τούτοις
παραπλήσια νουμηνία τετίμηται καὶ τάξιν
ἔλαχε τὴν ἐν ταῖς ἑορταῖς.
</p></div>

<div type="textpart" subtype="section" n="145"><p><milestone unit="altchapter" n="27"/> Μετὰ δὲ τὴν νουμηνίαν ἐστὶν ἑορτὴ
τετάρτη, τὰ διαβατήρια, ἣν Ἑβραῖοι Πάσχα
πατρίῳ γλώττῃ καλοῦσιν, ἐν ᾗ θύουσι πανδημεὶ
πολλὰς μυριάδας ἱερείων ἀρξάμενοι ἀπὸ μεσημβρίας
ἄχρι ἑσπέρας, ὁ λεὼς ἅπας, πρεσβύται καὶ
νέοι, κατ᾿ ἐκείνην τὴν ἡμέραν ἱερωσύνης ἀξιώματι
τετιμημένοι· τὸν γὰρ ἄλλον χρόνον οἱ ἱερεῖς τάς
τε κοινὰς θυσίας καὶ τὰς ἰδίας ἑκάστου προστάξει
νόμων ἐπιτελοῦσι, τότε δὲ σύμπαν τὸ ἔθνος μετὰ
πάσης ἀδείας ἁγναῖς χερσὶν ἱερουργεῖ<ref target="7-395-1"/> καὶ ἱερᾶται.
αἴτιον δὲ τόδε·</p></div>

<div type="textpart" subtype="section" n="146"><p>τῆς μεγίστης ἀποικίας ὑπόμνημά
ἐστιν ἡ ἑορτὴ καὶ χαριστήριον, ἣν ἀπ᾿ Αἰγύπτου
μυριάσιν ὑπὲρ διακοσίας ἀνδρῶν ὁμοῦ καὶ γυναικῶν
ἐστείλαντο κατὰ τὰ χρησθέντα λόγια. τότε οὖν,
ὡς εἰκός, ἀπολελοιπότες χώραν γέμουσαν ἀπανθρωπίας
καὶ ξενηλασίας ἐπιτηδεύουσαν καὶ—τὸ
χαλεπώτατον—τὰς τοῦ θεοῦ τιμὰς ἀλόγοις ζῴοις
οὐχ ἡμέροις μόνον ἀλλὰ καὶ ἀγρίοις προσνέμουσαν



<pb n="7.397"/>

ὑπὸ τῆς ἄγαν περιχαρείας ἔθυον αὐτοὶ διὰ προθυμίαν
ἄλεκτον καὶ τάχος ἐσπευσμένον τοὺς ἱερεῖς
οὐκ ἀναμένοντες. τοῦτο δὴ τότε πραχθὲν αὐτοκελεύστῳ
καὶ ἐθελουργῷ πάθει δρᾶν ἐφῆκεν ὁ
νόμος ἅπαξ κατ᾿ ἐνιαυτὸν ἕκαστον εἰς εὐχαριστίας
ὑπόμνησιν. ταῦτα μὲν κατὰ παλαιὰν ἀρχαιολογίαν
ἱστορεῖται.</p></div>

<div type="textpart" subtype="section" n="147"><p>οἷς δὲ τὰ ῥητὰ τρέπειν
πρὸς ἀλληγορίαν ἔθος ψυχῆς κάθαρσιν αἰνίττεται
τὰ διαβατήρια· φασὶ γὰρ τὸν σοφίας ἐραστὴν
οὐδὲν ἕτερον ἐπιτηδεύειν ἢ τὴν ἀπὸ τοῦ σώματος
καὶ τῶν παθῶν διάβασιν, ὧν ἕκαστον ἐπικλύζει
χειμάρρου ποταμοῦ τρόπον, εἰ μή τις τοῖς ἀρετῆς
δόγμασιν ἀνακόπτοι καὶ ἀναχαιτίζοι τὴν φοράν.
</p></div>

<div type="textpart" subtype="section" n="148"><p> ἑκάστη δὲ οἰκία κατ᾿ ἐκεῖνον τὸν
χρόνον σχῆμα ἱεροῦ καὶ σεμνότητα περιβέβληται,
τοῦ σφαγιασθέντος ἱερείου πρὸς τὴν ἁρμόττουσαν
εὐωχίαν εὐτρεπιζομένου καὶ τῶν ἐπὶ τὰ συσσίτια
συνειλεγμένων ἁγνευτικοῖς περιρραντηρίοις κεκαθαρμένων,
οἳ παραγεγόνασιν οὐχ ὡς εἰς τὰ ἄλλα
συμπόσια χαριούμενοι γαστρὶ δι᾿ οἴνου καὶ ἐδεσμάτων,
ἀλλὰ πάτριον ἔθος ἐκπληρώσοντες μετ᾿
εὐχῶν τε καὶ ὕμνων.</p></div>

<div type="textpart" subtype="section" n="149"><p>ἄξιον μέντοι καὶ τὴν ἡμέραν
παρασημήνασθαι τῆς πανδήμου εὐωχίας· ἄγεται
γὰρ τεσσαρεσκαιδεκάτῃ τοῦ μηνός, ἥτις ἐκ δυεῖν
ἑβδομάδων συνέστηκεν, ἵνα μηδὲν ἀμοιρῇ τῶν
ἀξίων τιμῆς ἑβδομάδος, ἀλλ᾿ αὕτη κατάρχῃ πᾶσιν
ἐπιφανείας καὶ σεμνότητος.
</p></div>

<div type="textpart" subtype="section" n="150"><p><milestone unit="altchapter" n="28"/>  <milestone unit="altpage" n="293"/> Συνάπτει δὲ τοῖς διαβατηρίοις ἑορτὴν
διάφορον ἔχουσαν καὶ οὐ συνήθη τροφῆς χρῆσιν,


<pb n="7.399"/>

ἄζυμα, ἀφ᾿ οὗ καὶ ὠνόμασται. διττὸς δὲ ὁ περὶ
αὐτῆς λόγος, ὁ μὲν ἴδιος τοῦ ἔθνους ἕνεκα τῆς
λεχθείσης ἀποικίας, ὁ δὲ κοινὸς κατὰ φύσεως
ἀκολουθίαν καὶ τὴν τοῦ κόσμου παντὸς ἁρμονίαν.
ὡς δ᾿ ἀψευδὴς ἡ ὑπόσχεσις, ἐπισκεπτέον. ἕβδομος
ὢν ὁ μὴν οὗτος ἀριθμῷ τε καὶ τάξει κατὰ τὸν
ἡλιακὸν κύκλον δυνάμει πρῶτός ἐστι, διὸ<ref target="7-399-1"/> καὶ
πρῶτος ἐν ταῖς ἱεραῖς βίβλοις ἀναγέγραπται.
αἴτιον δὲ ὥς γε οἶμαι τόδε·</p></div>

<div type="textpart" subtype="section" n="151"><p>τὴν ἐαρινὴν ἰσημερίαν
ἀπεικόνισμά τι καὶ μίμημα συμβέβηκεν εἶναι τῆς
ἀρχῆς ἐκείνης, καθ᾿ ἣν ὅδε ὁ κόσμος ἐδημιουργεῖτο·
τότε γὰρ διακρινομένων τῶν στοιχείων καὶ τὴν
ἐναρμόνιον τάξιν λαμβανόντων πρός τε αὑτὰ καὶ
πρὸς ἄλληλα, διεκοσμεῖτο μὲν ὁ οὐρανὸς ἡλίῳ καὶ
σελήνῃ καὶ ταῖς τῶν ἄλλων πλανήτων καὶ ἀπλανῶν
ἀστέρων χορείαις καὶ περιόδοις, διεκοσμεῖτο δὲ
καὶ ἡ γῆ παντοίαις φυτῶν ἰδέαις καὶ ὅση τῆς
ὀρεινῆς καὶ πεδιάδος ἀγαθὴ καὶ βαθεῖα πᾶσα
ἐτεθήλει καὶ ἐχλοηφόρει.</p></div>

<div type="textpart" subtype="section" n="152"><p>καθ᾿ ἕκαστον οὖν ἐνιαυτὸν
ὑπομιμνῄσκων ὁ θεὸς τῆς τοῦ κόσμου
γενέσεως ἀνέφηνε τὸ ἔαρ, ἐν ᾧ πάντα ἀνθεῖ καὶ
βλαστάνει. διόπερ οὐκ ἀπὸ σκοποῦ πρῶτος ἀναγέγραπται
μὴν ἐν τοῖς νόμοις, ἐπειδὴ τρόπον τινὰ
τῆς πρώτης ἀρχῆς ἐκμαγεῖόν ἐστιν, ἀπ᾿ ἐκείνης
ὥσπερ ἀρχετύπου σφραγῖδος τυπωθείς.</p></div>

<div type="textpart" subtype="section" n="153"><p>ὁ δὲ κατὰ<ref target="7-399-2"/>
τὴν μετοπωρινὴν ἰσημερίαν τῇ τάξει [πρώτῃ]
πρῶτος ὢν ἐν ταῖς ἡλιακαῖς περιόδοις οὐ λέγεται




<pb n="7.401"/>

παρὰ τῷ νόμῳ πρῶτος, ὅτι κατ᾿ ἐκεῖνον τὸν χρόνον
συγκεκομισμένων τῶν καρπῶν ἁπάντων τὰ δένδρα
φυλλορροεῖ καὶ ὅσα ἀκμάζον τὸ ἔαρ ἤνεγκε πάντα
[ξηραίνεται] ἀφαυαίνεται ξηροῖς πνεύμασι τοῦ
ἀέρος αὐχμώδη καταστάντα τοῖς ἀφ᾿ ἡλίου φλογμοῖς.
</p></div>

<div type="textpart" subtype="section" n="154"><p>πρῶτον μὲν οὖν ἐπιφημίσαι μῆνα, καθ᾿ ὃν
ἐστείρωται καὶ ἀγονεῖ ἥ τε ὀρεινὴ καὶ ἡ πεδιάς,
παντάπασιν ὑπέλαβεν<ref target="7-401-1"/> ἀνάρμοστον καὶ ἀνοίκειον
εἶναι· δεῖ γὰρ τοῖς πρώτοις καὶ ἡγεμονίδα τάξιν
εἰληχόσι προσεῖναι τὰ κάλλιστα καὶ εὐκταιότατα,
δι᾿ ὧν αἱ ζῴων καὶ καρπῶν καὶ φυτῶν γενέσεις
καὶ αὐξήσεις εἰσίν, ἀλλ᾿ οὐχ αἱ παλίμφημοι
φθοραί.</p></div>

<div type="textpart" subtype="section" n="155"><p>τῆς δὲ ἑορτῆς ἀρχὴ διχόμηνος, ἡ πεντεκαιδεκάτη,
καθ᾿ ἣν σελήνη πλησιφαὴς γίνεται,
προνοίᾳ τοῦ μηδὲν εἶναι σκότος κατ᾿ ἐκείνην τὴν
ἡμέραν, ἀλλὰ φωτὸς ἀνάπλεα πάντα διὰ πάντων,
ἡλίου μὲν ἕωθεν εἰς ἑσπέραν ἐπιλάμποντος, σελήνης
δὲ ἀφ᾿ ἑσπέρας ἄχρι τῆς ἕω τὰς αὐτὰς<ref target="7-401-2"/> . . .,
τῶν &lt;δ᾿&gt; ἀστέρων ἀλλήλοις ἀντιπαραχωρούντων
ἀσκίοις φέγγεσιν.</p></div>

<div type="textpart" subtype="section" n="156"><p>ἡ δὲ ἑορτὴ πάλιν ἐφ᾿
ἡμέρας ἑπτὰ ἄγεται δι᾿ ἣν ἔλαχεν ἐν κόσμῳ ὁ
ἀριθμὸς προνομίαν τε καὶ τιμήν, ἵνα μηδὲν τῶν
εἰς εὐθυμίαν καὶ πάνδημον εὐφροσύνην καὶ εὐχαριστίαν
τὴν πρὸς τὸν θεὸν ἀπολείπηται τῆς
ἱερᾶς ἑβδομάδος, ἣν ἀρχὴν καὶ πηγὴν ἀνθρώποις




<pb n="7.403"/>
ἀγαθῶν ἁπάντων εἶναι διενοήθη.</p></div>

<div type="textpart" subtype="section" n="157"><p>τῶν δὲ ἑπτὰ
ἡμερῶν δύο, τὴν πρώτην καὶ τὴν ὑστάτην, “ἁγίας”
προσεῖπεν, ἀρχῇ καὶ τέλει προνομίαν, ὡς εἰκός,
διδοὺς καὶ ἅμα βουλόμενος καθάπερ ἐν ὀργάνῳ
μουσικῷ συμφωνίᾳ<ref target="7-403-1"/> τῶν ἄκρων τὰς μεθορίους
συναρμόσασθαι, τάχα μέντοι καὶ ὑπὲρ τοῦ τόν τε
παρελθόντα καὶ μέλλοντα χρόνον συνῳδὸν ἀποφῆναι
τῇ ἑορτῇ, τὸν μὲν παρεληλυθότα συνάπτοντα &lt;τῇ
πρώτῃ, τὸν δὲ μέλλοντα&gt; τῇ τελευταίᾳ, ὧν ἑκατέρα
τὴν ἑαυτῆς καὶ τῆς ἑτέρας δύναμιν εἴληχεν· ἥ τε
γὰρ πρώτη τῆς μὲν ἑορτῆς ἐστιν ἀρχή, τέλος δὲ
τοῦ παρεληλυθότος χρόνου, ἥ τε ἑβδόμη τέλος μὲν
τῆς ἑορτῆς, ἀρχὴ δὲ τοῦ μέλλοντος, ἵν᾿, ὃ καὶ
πρόσθεν εἶπον, ἅπας ὁ τοῦ σπουδαίου βίος ἰσότιμος
ἑορτῇ νομίζηται λύπην καὶ φόβον καὶ ἐπιθυμίαν
καὶ τἄλλα πάθη καὶ νοσήματα τῆς ψυχῆς ἐληλακότος.
</p></div>

<div type="textpart" subtype="section" n="158"><p> ὁ δ᾿ ἄρτος ἄζυμος, ἤτοι διὰ τὸ
τοὺς προγόνους, ἡνίκα θείᾳ πομπῇ τὴν ἀποικίαν
ἐστέλλοντο, χρωμένους ἀνυπερβλήτῳ τάχει τὰ
φυράματα τοῦ σταιτὸς ἄζυμα ἐπενέγκασθαι ἢ
ἐπειδὴ κατὰ τὸν καιρὸν ἐκεῖνον (λέγω δὲ τὴν
ἐαρινὴν ὥραν, ἐν ᾗ συμβαίνει τὴν ἑορτὴν ἄγεσθαι)
ὁ τοῦ σίτου καρπὸς ἀτελής ἐστι, τῶν πεδίων
σταχυηφορούντων καὶ μήπω καιρὸν ἐχόντων εἰς
ἄμητον. ἀτελεῖ δὴ τῷ μέλλοντι καρπῷ τελειωθησομένῳ
δὲ μικρὸν ὕστερον ἐδικαίωσεν ἐξομοιῶσαι
τὴν ἄζυμον τροφὴν—ἀτελὴς γάρ ἐστι καὶ αὕτη—πρὸς
ἐλπίδος χρηστῆς ὑπόμνησιν, ὡς ἤδη τῆς
φύσεως τὰς ἐτησίους εὐτρεπιζομένης ἀνθρώπων
γένει δωρεὰς ἐν τῇ τῶν ἐπιτηδείων ἀφθονίᾳ καὶ

<pb n="7.405"/>
περιουσίᾳ.</p></div>

<div type="textpart" subtype="section" n="159"><p>λέγεται δὲ κἀκεῖνο τοῖς ἐξηγηταῖς τῶν
ἱερῶν γραμμάτων, ὅτι ἡ μὲν ἄζυμος τροφὴ δώρημα
φύσεώς ἐστιν, ἡ δ᾿ ἐζυμωμένη τέχνης ἔργον·
ἐπιτηδεύσει γὰρ ἄνθρωποι τὰ ἡδέα τοῖς ἀναγκαίοις<ref target="7-405-1"/>
ἀναμιγνύναι σπεύδοντες τὸ αὐστηρὸν τῇ
φύσει προσηνὲς τέχνῃ κατεσκεύασαν.</p></div>

<div type="textpart" subtype="section" n="160"><p>ἐπεὶ οὖν
ἐστιν ἡ ἐαρινὴ ἑορτή, καθάπερ ἐδίδαξα, τῆς τοῦ
κόσμου γενέσεως ὑπόμνημα, τοὺς δὲ παλαιτάτους
γηγενεῖς τε καὶ ἐκ γηγενῶν ἀναγκαῖον ἦν χρήσασθαι
ταῖς  <milestone unit="altpage" n="294"/> τοῦ κόσμου δωρεαῖς ἀδιαστρόφοις, μήπω
τῆς ἡδονῆς παρευημερούσης, οἰκειοτάτην τροφὴν
ἐνομοθέτησε τῷ καιρῷ, βουλόμενος ἀνὰ πᾶν ἔτος
τὰ τῆς σεμνῆς καὶ αὐστηρᾶς διαίτης ἐμπυρεύματα
ζωπυρεῖν καὶ ἅμα τὸν ἀρχαῖον βίον τῆς ὀλιγοδεΐας
καὶ εὐτελείας θαυμάσαι τε καὶ τιμῆσαι πανηγύρεως
ἐκεχειρίᾳ καὶ τὸν ἡμῶν καθ᾿ ὅσον οἷόν τε ἦν
ἐξομοιῶσαι τῷ παλαιῷ.</p></div>

<div type="textpart" subtype="section" n="161"><p>τὰ λεχθέντα πιστοῦται
μάλιστα ἡ τῶν ἰσαρίθμων ταῖς φυλαῖς ἐπὶ τῆς
ἱερᾶς τραπέζης ἄρτων δώδεκα πρόθεσις· εἰσὶ γὰρ
πάντες ἄζυμοι, δεῖγμα σαφέστατον ἀμιγοῦς τροφῆς
οὐ τέχνῃ πρὸς ἡδονὴν ἀλλὰ φύσει πρὸς τὸ τῆς
χρήσεως ἀναγκαῖον εὐτρεπισθείσης. ταῦτα μὲν
ἐπὶ τοσοῦτον.
</p></div>

<div type="textpart" subtype="section" n="162"><p><milestone unit="altchapter" n="29"/> Ἑορτὴ δέ ἐστιν ἐν ἑορτῇ ἡ μετὰ τὴν
πρώτην εὐθὺς ἡμέραν, ἥτις ἀπὸ τοῦ συμβεβηκότος
ὀνομάζεται δράγμα· τοῦτο γὰρ ἀπαρχὴ προσάγεται
τῷ βωμῷ καὶ τῆς χώρας, ἣν ἔλαχε τὸ ἔθνος οἰκεῖν,




<pb n="7.407"/>

καὶ τῆς συμπάσης γῆς, ὡς εἶναι τὴν ἀπαρχὴν καὶ
τοῦ ἔθνους ἰδίαν καὶ ὑπὲρ ἅπαντος ἀνθρώπων
γένους κοινήν.</p></div>

<div type="textpart" subtype="section" n="163"><p>τὸ δ᾿ αἴτιον, ὅτι ὃν λόγον ἔχει
πρὸς πόλιν ἱερεύς, τοῦτον πρὸς ἅπασαν τὴν οἰκουμένην
τὸ Ἰουδαίων ἔθνος. ἱερᾶται γάρ, εἰ δεῖ
τἀληθὲς εἰπεῖν, ἅπασι τοῖς ἁγνευτικοῖς καθαρσίοις
χρώμενον καὶ κατὰ σῶμα καὶ κατὰ ψυχὴν ὑφηγήσεσι
νόμων θείων, οἳ τάς τε γαστρὸς ἡδονὰς
καὶ ὑπογαστρίους ἔστειλαν καὶ τὸν ὄχλον * * *<ref target="7-407-1"/>
ταῖς αἰσθήσεσιν ἡνίοχον ἀλόγοις λόγον ἐπιστήσαντες,
ἔτι δὲ καὶ τὰς τῆς ψυχῆς ἀκρίτους καὶ
πλεοναζούσας ὁρμὰς ἀνέκοψαν καὶ ἀνεχαίτισαν,
τὰ μὲν μαλακωτέραις ὑφηγήσεσι καὶ φιλοσόφοις
προτροπαῖς, τὰ δ᾿ ἐμβριθεστέροις καὶ εὐτονωτέροις
ἐλέγχοις καὶ φόβῳ κολάσεως, ὃν ἐπανατείνονται.
</p></div>

<div type="textpart" subtype="section" n="164"><p> χωρὶς δὲ τοῦ τὴν νομοθεσίαν τρόπον
τινὰ διδασκαλίαν ἱερωσύνης εἶναι καὶ τὸν βιοῦντα
κατὰ τοὺς νόμους εὐθὺς ἱερέα, μᾶλλον δ᾿ ἀρχιερέα,
παρ᾿ ἀληθείᾳ δικαζούσῃ νομίζεσθαι κἀκεῖνο πρόσεστιν
ἐξαίρετον· ἀπεριγραφον καὶ ἀπερίληπτον
συμβέβηκεν εἶναι θεῶν πλῆθος τῶν κατὰ πόλεις<ref target="7-407-2"/>
τιμωμένων ἀρρένων τε καὶ θηλειῶν, οὓς τό τε




<pb n="7.409"/>

ποιητικὸν γένος ἐμύθευσε καὶ &lt;ὁ&gt; πολὺς ὅμιλος
ἀνθρώπων, οἷς ἄπορος<ref target="7-409-1"/> καὶ ἀδιερεύνητος ἡ ζήτησις
τῆς ἀληθείας ἐστίν· οὐ μὴν τοὺς αὐτοὺς ἅπαντες
ἀλλὰ ἑτέρους ἕτεροι σεμνοποιοῦσι καὶ γεραίρουσιν,
ὡς μηδὲ θεοὺς τοὺς ἐπὶ τῆς ἀλλοδαπῆς νομίζειν,
ἀλλὰ γέλωτα καὶ χλεύην θέσθαι<ref target="7-409-2"/> τὰς ἐκείνων
ἀποδοχὰς<ref target="7-409-3"/> καὶ καταγινώσκειν τῶν τιμώντων πολλὴν
ἠλιθιότητα ὡς ὑγιοῦς διαμαρτανόντων δόξης.
</p></div>

<div type="textpart" subtype="section" n="165"><p>εἰ δ᾿ ἔστιν, ὃν μιᾷ γνώμῃ πάντες ὁμολογοῦσιν
Ἕλληνες ὁμοῦ καὶ βάρβαροι, ὁ ἀνωτάτω πατὴρ
θεῶν τε καὶ ἀνθρώπων καὶ τοῦ σύμπαντος κόσμου
δημιουργός, οὗ τὴν φύσιν ἀόρατον καὶ δυστόπαστον
οὖσαν οὐ μόνον ὁραθῆναι ἀλλὰ καὶ νοηθῆναι πάντες
οἱ περὶ τὰ μαθήματα καὶ τὴν ἄλλην φιλοσοφίαν
διατρίβοντες ἀναζητεῖν γλίχονται μηδὲν παρέντες
τῶν εἰς εὕρεσιν καὶ [τούτου] θεραπείαν, ἔδει μὲν
πάντας ἀνθρώπους ἀνῆφθαι &lt;τούτου&gt; καὶ μὴ
καθάπερ ἀπὸ μηχανῆς εἰσποιεῖν ἑτέρους ἐπὶ
μετουσίᾳ τῶν ἴσων τιμῶν.</p></div>

<div type="textpart" subtype="section" n="166"><p>ἐπεὶ δὲ περὶ τὸ ἀναγκαιότατον
ὤλισθον μέρος, τὸ σφάλμα τῶν ἄλλων
ἐπηνωρθώσατο, κυριώτατα φάναι, τὸ Ἰουδαίων
ἔθνος, ὅσα μὲν εἰς γένεσιν ἦλθε πάνθ᾿ ὑπερκύψαν
ὡς γενητὰ καὶ τῇ φύσει φθαρτά, τοῦ δ᾿ ἀγενήτου






<pb n="7.411"/>

καὶ ἀιδίου μόνον τὴν θεραπείαν ἑλόμενον· πρῶτον
μὲν ὅτι καλόν, ἔπειτα δ᾿ ὅτι καὶ ὠφέλιμον πρεσβυτέρῳ
πρὸ νεωτέρων καὶ ἄρχοντι πρὸ ἀρχομένων
καὶ ποιητῇ πρὸ γεγονότων ἀνακεῖσθαί τε καὶ προστίθεσθαι.<ref target="7-411-1"/>
167 διὸ καὶ θαυμάζειν ἐπέρχεταί μοι, πῶς
τολμῶσί τινες ἀπανθρωπίαν τοῦ ἔθνους κατηγορεῖν,
ὃ τοσαύτῃ κέχρηται κοινωνίας καὶ εὐνοίας τῆς<ref target="7-411-2"/>
πρὸς &lt;τοὺς&gt; πανταχοῦ πάντας ὑπερβολῇ, ὡς τάς
τε εὐχὰς καὶ ἑορτὰς καὶ ἀπαρχὰς ὑπὲρ τοῦ κοινοῦ
γένους τῶν ἀνθρώπων ἐπιτελεῖν καὶ τὸν ὄντως
ὄντα θεὸν θεραπεύειν ὑπέρ τε ἑαυτοῦ καὶ τῶν
ἄλλων, οἳ τὰς ὀφειλομένας λατρείας ἀποδεδράκασι.
</p></div>

<div type="textpart" subtype="section" n="168"><p>Καὶ ταῦτα μὲν ὑπὲρ τοῦ σύμπαντος ἀνθρώπων
γένους. ἰδίᾳ δὲ πάλιν εὐχαριστοῦσι &lt;διὰ&gt; πολλά·
πρῶτον μὲν &lt;ὅτι&gt; οὐκ αἰεὶ σποράδην ἀλώμενοι
κατά τε νήσους καὶ ἠπείρους διατελοῦσι καὶ ὡς
ὀθνεῖοι καὶ ἀνίδρυτοι τὰς ἑτέρων ἐπῳκηκότες καὶ
ἀλλοτρίοις ἐφεδρεύοντες ἀγαθοῖς ὀνειδίζονται μηδεμίαν
γῆς<ref target="7-411-3"/> τοσαύτης ἀποτομὴν τῷ μειονεκτεῖσθαι<ref target="7-411-4"/>
δανεισάμενοι, χώραν δὲ καὶ πόλεις κτησάμενοι
κλῆρον ἴδιον ἐκ πολλοῦ νέμονται, ἀφ᾿ οὗ<ref target="7-411-5"/> τὰς
ἀπαρχὰς ὅσιόν ἐστι ποιεῖσθαι.</p></div>

<div type="textpart" subtype="section" n="169"><p>δεύτερον δ᾿ ὅτι
οὔτε ἀπόβλητον καὶ τὴν ἐπιτυχοῦσαν<ref target="7-411-6"/> ἀλλ᾿ ἀγαθὴν
καὶ πάμφορον γῆν ἔλαχον πρός τε ζῴων ἡμέρων








<pb n="7.413"/>

εὐγονίας καὶ καρπῶν ἀμυθήτων ἀφθονίαν· ἐν αὐτῇ
γὰρ οὐδέν ἐστι λυπρόγεων, ἀλλὰ καὶ ὅσα λιθώδη
καὶ ἀπόκροτα εἶναι δοκεῖ φλεψὶ μαλακαῖς διέζωσται
καὶ σφόδρα βαθείαις, αἳ διὰ πιότητα ζῳοφυτεῖν
εἰσιν ἀγαθαί.</p></div>

<div type="textpart" subtype="section" n="170"><p>πρὸς δὲ τούτοις οὐκ ἔρημον χώραν
ἔλαβον, ἀλλ᾿ ἐν ᾗ πολυάνθρωπον ἔθνος ἦν καὶ
εὐανδροῦσαι μεγάλαι πόλεις· ἀλλ᾿ αἱ μὲν ἐκενώθησαν
οἰκητόρων, τὸ δὲ σύμπαν ἔθνος ἔξω μέρους
βραχέος ἠφανίσθη, τὰ μὲν πολέμοις, τὰ δὲ καὶ
θεηλάτοις προσβολαῖς, διὰ καινὰς<ref target="7-413-1"/> καὶ ἐκτόπους
ἐπιτηδεύσεις ἀδικημάτων καὶ ὅσα μεγαλουργοῦντες
ἐπὶ καθαιρέσει τῶν τῆς φύσεως θεσμῶν ἠσέβουν,
ἵνα οἱ ἀντὶ τούτων εἰσοικιζόμενοι τοῖς ἑτέρων
σωφρονισθῶσι κακοῖς, ἀναδιδαχθέντες ἔργοις ὅτι
ζηλωταὶ μὲν τῶν &lt;κακίας&gt;<ref target="7-413-2"/> ἔργων γενόμενοι ταὐτὰ
πείσονται, τιμήσαντες δ᾿ ἀρετῆς βίον ἕξουσι τὸν
ἀπονεμηθέντα κλῆρον, οὐκ ἐν μετοίκοις ἀλλ᾿ ἐν
αὐτόχθοσιν ἐξετασθέντες.</p></div>

<div type="textpart" subtype="section" n="171"><p>ὡς μὲν τοίνυν
ἀπαρχὴ τὸ δράγμα τῆς τε οἰκείας καὶ τῆς συμπάσης
γῆς ἐστιν ἐπ᾿ εὐχαριστίᾳ γινόμενον εὐθηνίας καὶ
εὐετηρίας, ᾗ τό τε<ref target="7-413-3"/> ἔθνος καὶ τὸ σύμπαν ἀνθρώπων
γένος ἐπόθει χρῆσθαι, δεδήλωται. προσήκει δὲ
μὴ ἀγνοεῖν, ὅτι πολλὰ διὰ τῆς ἀπαρχῆς καὶ
ὠφελιμώτατα παρίσταται· πρῶτον μὲν θεοῦ μνήμη,
ἧς οὐκ ἔστιν εὑρεῖν ἀγαθὸν<ref target="7-413-4"/> τελειότερον, ἔπειτα δὲ
τῷ πρὸς ἀλήθειαν αἰτίῳ τῆς εὐκαρπίας ἀμοιβὴ
δικαιοτάτη.</p></div>

<div type="textpart" subtype="section" n="172"><p>τὰ μὲν γὰρ ἀπὸ τέχνης γεωργικῆς






<pb n="7.415"/>

ὀλίγα καὶ τὸ μηδέν, αὔλακας ἀναστεῖλαι ἢ περισκάψαι
καὶ γυρῶσαι φυτὸν ἢ βαθῦναι τάφρον ἢ τὰς
περιττὰς ἐπιφύσεις ἀποτεμεῖν ἤ τι τῶν ὁμοιοτρόπων
ἐργάσασθαι, τὰ δ᾿ ἐκ φύσεως ἀναγκαῖα πάντα καὶ
χρήσιμα, γονιμώτατον ἔδαφος, εὔυδρα χωρία
πηγαῖς καὶ ποταμοῖς αὐθιγενέσι καὶ χειμάρροις
καὶ ἐτησίοις ὄμβροις καταρδόμενα, ἀέρος εὐκρασίαι
ζωτικωτάταις αὔραις ἐπιπνέοντος, αἱ σπαρτῶν καὶ
φυτῶν ἰδέαι μυρίαι· τί γὰρ τούτων ἄνθρωπος ἢ
εὗρεν ἢ ἐγέννησεν;</p></div>

<div type="textpart" subtype="section" n="173"><p>ἡ μὲν οὖν γεννήσασα φύσις
τῶν ἰδίων ἀγαθῶν οὐκ ἐφθόνησεν ἀνθρώπῳ, ζῴων
δὲ τῶν θνητῶν ἡγεμονικώτατον αὐτὸν εἶναι
ὑπολαβοῦσα, διότι λόγου καὶ φρονήσεως κεκοινώνηκεν,
ἀριστίνδην εἵλετο καὶ πρὸς μετουσίαν τῶν
ἰδίων ἐκάλεσεν· ὑπὲρ ὧν ἄξιον ἐπαινεῖσθαί τε καὶ
θαυμάζεσθαι τὸν ἑστιάτορα θεὸν τὴν ὡς ἀληθῶς
ἑστίαν γῆν ἅπασαν ἀεὶ πλήρη παρέχοντα τῶν οὐκ
ἀναγκαίων μόνον ἀλλὰ καὶ &lt;τῶν πρὸς&gt; τὸν ἁβροδίαιτον
δίον.</p></div>

<div type="textpart" subtype="section" n="174"><p>πρὸς δὲ τούτοις τὸ μὴ δεῖν εὐεργετῶν
ἀλογεῖν· ὁ γὰρ πρὸς τὸν ἀνεπιδεᾶ καὶ
ἑαυτοῦ &lt;πλήρη&gt;<ref target="7-415-1"/> θεὸν εὐχάριστος γένοιτ᾿ ἂν καὶ
πρὸς ἀνθρώπους ἐξεθισθείς, οἳ μυρίων ὅσων ἐνδεεῖς
εἰσιν.</p></div>

<div type="textpart" subtype="section" n="175"><p>κρίθινον δὲ τὸ τῆς ἀπαρχῆς
δράγμα, πρὸς τὴν τῶν ὑποβεβηκότων ἀνυπαίτιον
χρῆσιν· ἐπειδὴ γὰρ οὔτ᾿ εὐαγὲς ἦν ἐκ πάντων
ἀπάρχεσθαι, τῶν πλείστων πρὸς ἡδονὴν μᾶλλον ἢ
τὴν ἀναγκαίαν χρῆσιν γεγονότων, οὔθ᾿ ὅσιον
ἀπολαῦσαι καὶ μετασχεῖν τινος τῶν πρὸς ἐδωδὴν

<pb n="7.417"/>

μὴ ἐν οἷς εὐπρεπὲς καὶ θέμις εὐχαριστήσαντας, τὸ
δευτερείοις τροφῆς τετιμημένον εἶδος, κριθήν,
ἀπάρχεσθαι προσέταξεν ὁ νόμος· ὁ γὰρ τοῦ σίτου
&lt;καρπὸς&gt; τὰ πρεσβεῖα ἔλαχεν, οὗ πάλιν τὴν
ἀπαρχὴν ἐπιφανεστέραν οὖσαν εἰς ἐπιτηδειότερον
ἀνατίθεται καιρόν, οὐ προεκφοιτῶν ἀλλ᾿ ἐν τῷ
παρόντι ταμιευόμενος ὑπὲρ τοῦ καὶ τὰς εὐχαριστίας
ἡρμόσθαι χρόνων τεταγμέναις περιόδοις.
</p></div>

<div type="textpart" subtype="section" n="176"><p><milestone unit="altchapter" n="30"/> Τοσαύτας ἔχουσα προνομίας, ὁπόσας
ἔδειξεν ὁ νόμος, ἡ ἐπὶ τῷ δράγματι πανήγυρις
προέορτός ἐστιν, εἰ δεῖ τἀληθὲς εἰπεῖν, ἑτέρας
ἑορτῆς μείζονος· ἀπὸ γὰρ ἐκείνης ἡμέρα πεντηκοστὴ
καταριθμεῖται ἑπτὰ ἑβδομάσιν, [ἐφ᾿ αἷς]<ref target="7-417-1"/> ἱερὸν
ἀριθμὸν ἐπισφραγιζομένης μονάδος, ἥτις ἐστὶν
ἀσώματος θεοῦ εἰκών, ᾧ κατὰ τὴν μόνωσιν
ἐξομοιοῦται. τοῦτο μὲν δὴ πρῶτον κάλλος ἐπιδείκνυται
πεντηκοντάς.</p></div>

<div type="textpart" subtype="section" n="177"><p>ἕτερον δὲ μηνυτέον· θαυμαστὴ
καὶ περιμάχητός ἐστιν ἡ φύσις &lt;αὐτῆς&gt;
διά τε τἄλλα καὶ ἐπειδὴ συνέστηκεν ἐκ τοῦ στοιχειωδεστάτου
καὶ πρεσβυτάτου τῶν ἐν οὐσίαις
περιλαμβανομένων,<ref target="7-417-2"/> ὥς φασιν οἱ ἀπὸ τῶν μαθημάτων,
ὀρθογωνίου τριγώνου· μήκει μὲν γὰρ αἱ





<pb n="7.419"/>

τοῦδε πλευραὶ τριῶν οὖσαι καὶ τεσσάρων καὶ
πέντε συμπληροῦσιν ἀριθμὸν τὸν δώδεκα, τοῦ
ζῳοφόρου κύκλου παράδειγμα, διπλασιασθείσης
ἑξάδος τῆς γονιμωτάτης, ἥτις ἐστὶν ἀρχὴ τελειότητος,
ἐκ τῶν ἰδίων συμπληρουμένη μερῶν, οἷς<ref target="7-419-1"/>
ἐξισοῦται· δυνάμει δ᾿, ὡς ἔοικεν, ἀπογεννῶσι τὸν
πεντηκοστὸν διὰ τοῦ τρὶς τρία καὶ τετράκις τέσσαρα
καὶ πεντάκις πέντε, ὥστε ἀναγκαῖον εἶναι λέγειν
τοσούτῳ &lt;κρείττω&gt; δωδεκάδος<ref target="7-419-2"/> εἶναι πεντηκοντάδα
ὅσῳ καὶ τὸ δυνάμει τοῦ μήκει.</p></div>

<div type="textpart" subtype="section" n="178"><p><ref target="7-419-3"/> εἰ δὲ τοῦ ἐλάττονος
εἰκών ἐστιν ἡ καλλιστεύουσα τῶν ἐν οὐρανῷ
σφαῖρα ἡ ζῳοφόρος, τίνος ἂν εἴη παράδειγμα τὸ
κρεῖττον, ἡ πεντηκοντάς, ἢ πάντως ἀμείνονος
φύσεως; περὶ ἧς οὐ καιρὸς λέγειν· αὔταρκες<ref target="7-419-4"/> γὰρ
ἐν τῷ παρόντι σεσημειῶσθαι τὴν διαφορὰν ὑπὲρ
τοῦ μὴ ἐν παρέργῳ προηγούμενον ἔργον τίθεσθαι.
</p></div>

<div type="textpart" subtype="section" n="179"><p>Πρόσρησιν δ᾿ ἔλαχεν ἡ κατὰ τὸν πεντηκοστὸν
ἀριθμὸν ἐνισταμένη ἑορτὴ πρωτογεννημάτων, ἐν
ᾗ δύο ἐζυμωμένους ἄρτους ἐκ πυροῦ γεγονότας
ἔθος προσφέρειν ἀπαρχὴν σίτου, τῆς ἀρίστης
τροφῆς. ὠνομάσθη δὲ πρωτογεννημάτων ἢ διότι,
πρὶν εἰς τὴν ἀνθρώπων χρῆσιν ἐλθεῖν τὸν ἐπέτειον
καρπόν, τοῦ νέου σίτου τὸ πρῶτον γέννημα καὶ ὁ
πρῶτος παραφανεὶς καρπὸς ἀπαρχὴ προσάγεται—δίκαιον
180 γὰρ καὶ ὅσιον τὴν μεγίστην λαβόντας παρὰ
θεοῦ δωρεὰν ἀφθονίαν ἀναγκαιοτάτης ὁμοῦ καὶ
ὠφελιμωτάτης ἔτι δὲ καὶ ἡδίστης τροφῆς μήτε
ἀπολαῦσαι μήτε συνόλως σπάσαι, πρὶν ἀπάρξασθαι
τῷ χορηγῷ, διδόντας μὲν οὐδέν, αὐτοῦ γὰρ τὰ
πάντα καὶ κτήματα καὶ δωρεαί, διὰ &lt;δὲ&gt; βραχέος




<pb n="7.421"/>

συμβόλου παραφαίνοντας εὐχάριστον καὶ θεοφιλὲς
ἦθος πρὸς τὸν χαρίτων μὲν ἀνεπιδεᾶ συνεχεῖς δὲ
181 καὶ ἀενάους χάριτας ἄρδοντα—ἢ διότι κατ᾿ ἐξοχὴν
πρῶτον καὶ ἄριστον γέννημα ὁ τοῦ σίτου καρπός
ἐστιν, ἐν δευτέρᾳ τάξει τῶν ἄλλων καταριθμουμένων
ὅσα σπαρτά· καθάπερ γὰρ ἄρχων &lt;μὲν&gt; ἐν
πόλει, κυβερνήτης δ᾿ ἐν νηὶ πρῶτος εἶναι λέγεται,
τῷ τὸν μὲν κατὰ πόλιν, τὸν δὲ κατὰ ναῦν ἀφηγεῖσθαί
τε καὶ προφέρειν, τὸν αὐτὸν τρόπον καὶ ὁ
τοῦ σίτου καρπὸς ὀνόματι συνθέτῳ πρωτογέννημα
ὠνομάσθη διὰ τὸ πάντων ἄριστος εἶναι τῶν
σπειρομένων· ἔδει γὰρ αὐτὸν καὶ τοῦ ζῴων ἀρίστου
τροφὴν εἶναι.</p></div>

<div type="textpart" subtype="section" n="182"><p>ἐζυμωμένοι δ᾿ εἰσὶν οἱ ἄρτοι, τοῦ
 <milestone unit="altpage" n="295"/> νόμου ζύμην ἐπὶ τὸν βωμὸν ἀναφέρειν ἀπειπόντος,
οὐχ ἵνα διαμάχη τις ᾖ ἐν τοῖς προσταττομένοις,
ἀλλ᾿ ὑπὲρ τοῦ τρόπον τινὰ δι᾿ ἑνὸς εἴδους λαβεῖν
τε καὶ δοῦναι, λαβεῖν μὲν τὴν ἀπὸ τῶν προσφερόντων
εὐχαριστίαν, δοῦναι δὲ εὐθὺς ἀνυπερθέτως
τὰ κομιζόμενα τοῖς προσφέρουσιν, οὐ μὴν ὥστε
χρῆσθαι·</p></div>

<div type="textpart" subtype="section" n="183"><p>χρήσονται γὰρ τοῖς ἅπαξ καθιερωθεῖσιν
οἷς ἔξεστί τε καὶ ἐφίεται, ἔξεστι δὲ τοῖς ἱερωμένοις,
οἳ τῶν προσαγομένων τῷ βωμῷ ὅσα μὴ ὑπὸ τοῦ
ἀσβέστου πυρὸς ἀναλίσκεται τὴν μετουσίαν ἔλαβον
φιλανθρωπίᾳ νόμου δοθεῖσαν ἢ μισθὸν ὑπηρεσιῶν<ref target="7-421-1"/>
ἢ γέρας ἀγώνων, οὓς ὑπὲρ εὐσεβείας ἀθλοῦσιν, ἢ
κλῆρον ἱερόν, τοῦ κατὰ τὴν χώραν μὴ τὸν αὐτὸν




<pb n="7.423"/>

τρόπον ταῖς ἄλλαις φυλαῖς τὸ ἐπιβάλλον μέρος
διανειμάμενοι.</p></div>

<div type="textpart" subtype="section" n="184"><p><ref target="7-423-1"/>  σύμβολον δ᾿ ἐστὶ καὶ
ἄλλων ἡ ζύμη δυεῖν· ἑνὸς μὲν ἐντελεστάτης καὶ
ὁλοκλήρου τροφῆς, ἧς οὐκ ἔστιν εὑρεῖν ἐν τῇ καθ᾿
ἡμέραν χρήσει κρείττονα καὶ λυσιτελεστέραν·
κράτιστος δὲ καὶ ὁ τοῦ σίτου καρπὸς ἐν σπαρτοῖς,
ὡς ἁρμόττειν ὑπὲρ τοῦ ἀρίστου ποιεῖσθαι τὴν
ἀρίστην ἀπαρχήν.</p></div>

<div type="textpart" subtype="section" n="185"><p>ἕτερον δὲ συμβολικώτερον· πᾶν
τὸ ἐζυμωμένον ἐπαίρεται· χαρὰ δὲ ψυχῆς ἐστιν
εὔλογος ἔπαρσις· ἐπ᾿ οὐδενὶ δὲ τῶν ὄντων μᾶλλον
χαίρειν πέφυκεν ἄνθρωπος ἢ εὐπορίᾳ καὶ ἀφθονίᾳ
τῶν ἀναγκαίων· ἐφ᾿ οἷς ἄξιον γεγηθότας εὐχαριστεῖν,
ποιουμένους ἀοράτου τῆς περὶ τὴν
διάνοιαν εὐπαθείας αἰσθητὴν διὰ τῶν ἐζυμωμένων
ἄρτων εὐχαριστίαν.</p></div>

<div type="textpart" subtype="section" n="186"><p>ἄρτοι δ᾿ εἰσὶν ἀλλ᾿
οὐ σῖτος<ref target="7-423-2"/> ἡ ἀπαρχή, διὰ τὸ μηδὲν ἔτι ἐνδεῖν τῶν εἰς
ἀπόλαυσιν τροφῆς, σίτου γεγονότος· λέγεται γὰρ
ὅτι τῶν σπαρτῶν ἁπάντων τελευταῖος ὁ πυρὸς
γεννᾶσθαι πέφυκε καὶ πρὸς ἄμητον παρίστασθαι.
</p></div>

<div type="textpart" subtype="section" n="187"><p>δύο δ᾿ εἰσὶν ἄριστα δυοῖν χρόνων χαριστήρια, τοῦ
τε παρεληλυθότος, ἐν ᾧ τῶν ἐξ ἐνδείας καὶ λιμοῦ
κακῶν οὐκ ἐπειράθημεν ἐν εὐετηρίᾳ διάγοντες,
καὶ τοῦ μέλλοντος, διότι τὰς εἰς αὐτὸν χορηγίας
καὶ παρασκευὰς εὐτρεπισάμεθα καὶ γέμοντες χρηστῶν





<pb n="7.425"/>

ἐλπίδων ταμιευόμεθα τὰς τοῦ θεοῦ δωρεὰς
εἰς τὴν καθ᾿ ἡμέραν προφέροντες<ref target="7-425-1"/> αἰεὶ δίαιταν,
ὅσων ἂν &lt;ᾖ&gt; χρεία κατὰ νόμους τῆς οἰκονομικῆς
ἀρετῆς.
</p></div>

<div type="textpart" subtype="section" n="188"><p><milestone unit="altchapter" n="31"/> Ἑξῆς ἐστιν ἱερομηνία, καθ᾿ ἣν ἅμα ταῖς
ἀναγομέναις θυσίαις ἐν τῷ ἱερῷ σαλπίζειν ἔθος·
ἀφ᾿ οὗ καὶ “σαλπίγγων” ἐτύμως ἑορτὴ προσαγορεύεται,
διττὸν λόγον ἔχουσα, τὸν μὲν ἴδιον τοῦ
ἔθνους, τὸν δὲ κοινὸν ἀνθρώπων ἁπάντων· ἴδιον
μὲν ὑπόμνησιν τεραστίου καὶ μεγαλουργηθέντος
ἔργου, καθ᾿ ὃν χρόνον τὰ λόγια τῶν νόμων ἐθεσπίζετο·
</p></div>

<div type="textpart" subtype="section" n="189"><p>τότε γὰρ ἀπ᾿ οὐρανοῦ φωνὴ σάλπιγγος
ἐξήχησεν, ἣν εἰκὸς ἄχρι τῶν τοῦ παντὸς φθάσαι
περάτων, ἵνα καὶ τοὺς μὴ παρόντας καὶ μόνον οὐκ
ἐν ἐσχατιαῖς κατοικοῦντας διὰ τοῦ συμβεβηκότος
ἡ πτοία ἐπιστρέψῃ λογισαμένους, ὅπερ εἰκός, ὅτι
τὰ οὕτως μεγάλα μεγάλων ἀποτελεσμάτων ἐστὶ
σημεῖα· τί δὲ μεῖζον ἢ ὠφελιμώτερον εἰς ἀνθρώπους
ἐλθεῖν ἐδύνατο τῶν γενικῶν νόμων, οὓς προεφήτευσεν
ὁ θεός, οὐ δι᾿ ἑρμηνέως καθάπερ τὰ ἐν
εἴδει νόμιμα;</p></div>

<div type="textpart" subtype="section" n="190"><p>τοῦτο μὲν ἐξαίρετον τοῦ
ἔθνους· κοινὸν δὲ πρὸς πάντας ἀνθρώπους ἐκεῖνο·
ἡ σάλπιγξ ὄργανόν ἐστι πολέμου καὶ πρὸς τὴν κατ᾿
ἐχθρῶν  <milestone unit="altpage" n="296"/> ἐφόρμησιν, ὁπότε καιρὸς εἴη συμπλέκεσθαι
καὶ πρὸς ἀνάκλησιν, ὁπότε διακρίνεσθαι δέοι πρὸς
τὰ οἰκεῖα ἐπανελευσομένους στρατόπεδα. ἔστι δὲ
καὶ ἕτερος θεήλατος πόλεμος, ὅταν ἡ φύσις ἐν
ἑαυτῇ στασιάσῃ, τῶν μερῶν ἀντεπιτιθεμένων
ἀλλήλοις, ἰσότητος εὐνομωτάτης πλεονεξίᾳ τοῦ

<pb n="7.427"/>
ἀνίσου κρατηθείσης.</p></div>

<div type="textpart" subtype="section" n="191"><p>ὑπ᾿ ἀμφοτέρων δὲ τῶν
πολέμων φθείρεται τὰ ἐπίγεια, πρὸς μὲν ἐχθρῶν
δενδροτομίαις, δῃώσεσιν, ἐμπρήσεσι τροφῶν καὶ
πεδίων σταχυηφορούντων, ὑπὸ δὲ τῶν κατὰ φύσιν
αὐχμοῖς, ἐπομβρίαις, νοτίων βίαις πνευμάτων,
φλογώσεσι ταῖς ἀφ᾿ ἡλίου, χιονώδει περιψύξει,
τῆς ἁρμονίας τῶν ἐτησίων ὡρῶν περιηκούσης εἰς
ἀναρμοστίαν, ἕνεκά μοι δοκῶ τῆς οὐ κατὰ μικρὸν
ἐπιπολαζούσης ἀλλ᾿ ἀθρόῳ φορᾷ κεχυμένης ἀσεβείας,
παρ᾿ οἷς ἂν ταῦτα γίνηται.</p></div>

<div type="textpart" subtype="section" n="192"><p>διὰ τοῦτο
καθάπερ<ref target="7-427-1"/> ἐπώνυμον ἑορτὴν ὀργάνου πολεμικοῦ
σάλπιγγος ἀπέφηνεν ὁ νόμος, ἐπ᾿ εὐχαριστίᾳ τοῦ
εἰρηνοποιοῦ θεοῦ καὶ εἰρηνοφύλακος, ὃς καὶ τὰς
ἐν ταῖς πόλεσι καὶ τὰς ἐν τοῖς μέρεσι τοῦ παντὸς
στάσεις ἀνελὼν εὐθηνίας καὶ εὐετηρίας καὶ τῶν
ἄλλων ἀγαθῶν ἀφθονίαν ἀπειργάσατο, μηδὲν
ἐμπύρευμα καρπῶν φθορᾶς ἐάσας ζωπυρηθῆναι.
</p></div>

<div type="textpart" subtype="section" n="193"><p><milestone unit="altchapter" n="32"/> Μετὰ δὲ τὴν τῶν σαλπίγγων ἄγεται
νηστεία ἑορτή. τάχα ἄν τις εἴποι τῶν ἑτεροδόξων
καὶ ψέγειν τὰ καλὰ μὴ αἰδουμένων· ἑορτὴ δ᾿ ἐστὶ
τίς, ἐν ᾗ μὴ συμπόσια καὶ συσσίτια καὶ ἑστιατόρων
καὶ ἑστιωμένων θίασος καὶ πολὺς ἄκρατος καὶ
τράπεζαι πολυτελεῖς καὶ χορηγίαι καὶ παρασκευαὶ
τῶν ἐν δημοθοινίᾳ πάντων εὐφροσύναι τε καὶ
κῶμοι σὺν ἀθύρμασι καὶ τωθασμοῖς καὶ παιδιὰ
μετ᾿ αὐλοῦ καὶ κιθάρας καὶ τυμπάνων τε καὶ
κυμβάλων καὶ τῶν ἄλλων ὅσα &lt;κατὰ&gt; τὸ παραλελυμένον
καὶ ἐκτεθηλυμμένον εἶδος μουσικῆς δι᾿
ὤτων ἐγείρει τὰς ἀκαθέκτους ἐπιθυμίας;</p></div>

<div type="textpart" subtype="section" n="194"><p>ἐν γὰρ



<pb n="7.429"/>

τούτοις καὶ διὰ τούτων, ὡς ἔοικε, τὸ εὐφραίνεσθαι
τίθενται ἀγνοίᾳ τῆς πρὸς ἀλήθειαν εὐφροσύνης· ἣν
ὀξυδερκεστάτοις ὄμμασιν ἰδὼν ὁ πάνσοφος Μωυσῆς
τὴν νηστείαν ἑορτὴν ἀνεῖπε καὶ ἑορτῶν τὴν
μεγίστην πατρίῳ γλώττῃ “σάββατα σαββάτων”
αὐτὴν ὀνομάσας, ὡς δ᾿ ἂν Ἕλληνες εἴποιεν, ἑβδομάδα
ἑβδομάδων καὶ ἁγίων ἁγιωτέραν, διὰ πολλά·
 πρῶτον μὲν &lt;</p></div>

<div type="textpart" subtype="section" n="195"><p>δι᾿&gt; ἐγκράτειαν, ἣν ἀεὶ
καὶ πανταχοῦ παραγγέλλων ἐν ἅπασι τοῖς κατὰ
βίον ἐπιδείκνυσθαι πράγμασι διά τε γλώττης καὶ
γαστρὸς καὶ τῶν μετὰ γαστέρα νυνὶ δὲ διαφερόντως
κελεύει περιέπειν, ἐξαίρετον ἡμέραν ἀναθεὶς αὐτῇ·
σιτίων γὰρ τις καὶ ποτῶν μαθὼν ἀλογεῖν τῶν
οὕτως ἀναγκαίων τίνος οὐκ ἂν ὑπερίδοι τῶν περιττῶν,
ἃ γέγονεν οὐ διαμονῆς καὶ σωτηρίας ἕνεκα
μᾶλλον ἢ βλαβερωτάτης ἡδονῆς;</p></div>

<div type="textpart" subtype="section" n="196"><p>δεύτερον
δὲ ἐπειδὴ πᾶσα ἀνάκειται λιταῖς καὶ ἱκεσίαις,
περὶ μηδὲν ἕτερον ἄχρις ἑσπέρας ἐξ ἑωθινοῦ τῶν
ἀνθρώπων σχολὴν ἀγόντων ἢ δεητικωτάτας εὐχάς,
αἷς σπουδάζουσι τὸν θεὸν ἐξευμενίζεσθαι παραίτησιν
ἁμαρτημάτων ἑκουσίων τε καὶ ἀκουσίων αἰτούμενοι
καὶ χρηστὰ ἐλπίζοντες, οὐ δι᾿ ἑαυτοὺς ἀλλὰ
διὰ τὴν ἵλεω φύσιν τοῦ συγγνώμην πρὸ κολάσεως
ὁρίζοντος.</p></div>

<div type="textpart" subtype="section" n="197"><p>τρίτον δὲ διὰ τὸν καιρόν, ἐν
ᾧ συμβέβηκε τὴν νηστείαν ἄγεσθαι· κατὰ γὰρ
τοῦτον ἤδη συγκεκόμισται πάντα ὅσα δι᾿ ἔτους
ἤνεγκεν ἡ γῆ. τὸ μὲν οὖν εὐθὺς ἐμφορεῖσθαι τῶν
γεγονότων ἀπληστίας ὑπέλαβεν ἔργον εἶναι, τὸ δὲ
νηστεῦσαι καὶ τροφῆς μὴ προσάψασθαι παντελοῦς


<pb n="7.431"/>

εὐσεβείας, ἥτις ἀναδιδάσκει τὴν διάνοιαν μὴ πεποιθέναι
τοῖς εὐτρεπισθεῖσι καὶ παρεσκευασμένοις
ὡς ὑγείας ἢ ζωῆς αἰτίοις· ταῦτα γὰρ καὶ παρόντα
πολλάκις ἔβλαψε καὶ μὴ παρόντα ὤνησε.</p></div>

<div type="textpart" subtype="section" n="198"><p>μόνον
οὐκ ἄντικρυς, κἂν μηδὲν τῇ φωνῇ φθέγγωνται τὸ
παράπαν, οἱ μετὰ τὴν συγκομιδὴν τῶν καρπῶν
ἀπεχόμενοι σιτίων καὶ ποτῶν ἐκβοῶσι ταῖς ψυχαῖς
καί φασι ταῦτα· τὰς μὲν τῆς φύσεως χάριτας
εἰλήφαμεν ἄσμενοι καὶ ταμιευόμεθα, φθαρτὸν δὲ
οὐδὲν ἐπιγραφόμεθά ποτε τῆς ἡμετέρας διαμονῆς
αἴτιον, ἀλλὰ τὸν γεννητὴν καὶ πατέρα καὶ σωτῆρα
τοῦ τε κόσμου καὶ τῶν ἐν κόσμῳ θεόν, ᾧ καὶ διὰ
τούτων καὶ ἄνευ τούτων τρέφειν θέμις καὶ διαφυλάττειν.
</p></div>

<div type="textpart" subtype="section" n="199"><p>ἰδοὺ γοῦν καὶ τοὺς ἡμετέρους προγόνους
μυριάσι πολλαῖς ἐρήμην ἀτριβῆ καὶ πᾶσαν
ἄγονον διεξιόντας γενεᾶς βίον ἔτη τεσσαράκοντα
 <milestone unit="altpage" n="297"/> διέθρεψεν ὡς ἐν βαθυγειοτάτῃ καὶ εὐφορωτάτῃ
χώρᾳ, πηγὰς μὲν τότε πρῶτον ἀνατεμὼν εἰς
ἄφθονον ποτοῦ χρῆσιν, ὕων δὲ τροφὴν ἐξ οὐρανοῦ
μήτε πλείονα μήτ᾿ ἐλάττονα τῆς διεξαρκούσης εἰς
ἑκάστην ἡμέραν, ἵνα ἀταμιεύτοις χρώμενοι τοῖς
ἀναγκαίοις μὴ πωλῶσιν ἀψύχων, ὧν ἂν ἐθησαυρίσαντο,
τὰς ἀγαθὰς ἐλπίδας, ἀλλὰ μικρὰ φροντίζοντες
τῶν χορηγουμένων τὸν χορηγὸν θαυμάζωσι
καὶ προσκυνῶσι καὶ τοῖς ἁρμόττουσιν ὕμνοις καὶ
εὐδαιμονισμοῖς γεραίρωσιν.</p></div>

<div type="textpart" subtype="section" n="200"><p>ἡ δὲ ἡμέρα
τῆς νηστείας ἄγεται νόμου προστάξει δεκάτῃ
μηνὸς ἀεί. διὰ τί δὲ ἐν τῇ δεκάτῃ; ὡς ἐν τοῖς
περὶ αὐτῆς λόγοις ἠκριβώσαμεν, ὀνομάζεται μὲν


<pb n="7.433"/>

ὑπὸ σοφῶν ἀνδρῶν παντέλεια, περιέχει δ᾿ ἐν αὑτῇ
τὰς ἀναλογίας πάσας, τήν τε ἀριθμητικὴν καὶ τὴν
ἁρμονικὴν καὶ τὴν γεωμετρικήν, καὶ προσέτι τὰς
ἁρμονίας, ἐπίτριτον τὴν διὰ τεσσάρων καὶ ἡμιόλιον
τὴν διὰ πέντε καὶ διπλασίαν τὴν διὰ πασῶν καὶ
τετραπλασίαν τὴν δὶς διὰ πασῶν, ἔχει δὲ καὶ
τὸν ἐπόγδοον λόγον, ὡς εἶναι πλήρωμα τῶν κατὰ
μουσικὴν θεωρημάτων τελειότατον, ἀφ᾿ οὗ καὶ
ὠνόμασται παντέλεια.</p></div>

<div type="textpart" subtype="section" n="201"><p>τὴν οὖν σιτίων καὶ ποτῶν
ἔνδειαν προστέταχε κατ᾿ ἀριθμὸν τέλειον καὶ πλήρη
γίνεσθαι τῆς δεκάδος διὰ τὰς τοῦ ἀρίστου τῶν ἐν
ἡμῖν ἀρίστας τροφάς, ἵνα μηδεὶς ὑπολάβῃ λιμὸν
τὸ πάντων ἀφορητότατον κακῶν εἰσηγεῖσθαι τὸν
ἱεροφάντην, ἀλλὰ τῆς εἰς τὰς τοῦ σώματος δεξαμενὰς
φερομένης ἐπιρροῆς ἀνακοπὴν βραχεῖαν.
</p></div>

<div type="textpart" subtype="section" n="202"><p>οὕτως γὰρ ἔμελλε διαυγὲς καὶ καθαρὸν τὸ ἀπὸ τῆς
λογικῆς πηγῆς [εἰς καθαρὸν] ἐπὶ ψυχὴν φέρεσθαι
νᾶμα λείως, ἐπειδήπερ αἱ συνεχεῖς καὶ ἐπάλληλοι
τροφαὶ κατακλύζουσαι τὸ σῶμα καὶ τὸν λογισμὸν
προσεπισύρουσιν, εἰ δ᾿ ἐπισχεθεῖεν, εὖ μάλα
στηριχθεὶς ὡς ἐπὶ ξηρᾶς ἀτραποῦ καὶ λεωφόρου
τὴν πορείαν ἄπταιστον δυνήσεται ποιεῖσθαι τῶν
θέας καὶ ἀκοῆς ἀξίων ἐφιέμενος.</p></div>

<div type="textpart" subtype="section" n="203"><p>ἄλλως τε ἁρμόττον
ἦν, τῶν εἰς εὐθηνίαν ἁπάντων κατὰ νοῦν
κεχωρηκότων ἐπὶ τελείοις καὶ πλήρεσιν ἀγαθοῖς,
ἐν εὐετηρίᾳ καὶ χορηγιῶν ἀφθονίᾳ λαβεῖν ἐνδείας
ὑπόμνησιν ἀποχῇ σιτίων καὶ ποτῶν καὶ λιτὰς καὶ
ἱκεσίας ποιεῖσθαι, ἅμα μὲν ὑπὲρ τοῦ μὴ εἰς ἀληθῆ
πεῖραν ἐλθεῖν ἀπορίας τῶν ἀναγκαίων, ἅμα δὲ καὶ


<pb n="7.435"/>

εὐχαριστοῦντας, ὅτι ἐν ἀγαθῶν περιουσίᾳ μέμνηνται
κακῶν οὐ γενομένων. τούτων μὲν δὴ
ἅλις.
</p></div>

<div type="textpart" subtype="section" n="204"><p><milestone unit="altchapter" n="33"/> Τελευταία δ᾿ ἐστὶν ἑορτὴ τῶν ἐνιαυσίων
προσαγορευομένη σκηναί, καιρὸν ἔχουσα τὸν μετοπωρινῆς
ἰσημερίας· ἐξ οὗ δύο παρίσταται, τό τε
δεῖν ἰσότητα τιμᾶν ἀνισότητα ἐχθραίνοντας—ἡ μὲν
γὰρ δικαιοσύνης ἐστίν, ἡ δὲ ἀδικίας ἀρχή τε καὶ
πηγή, καὶ μὲν ἀσκίου φωτός, ἡ δὲ σκότους
συγγενής—καὶ τὸ προσήκειν μετὰ τὴν ἁπάντων
καρπῶν τελείωσιν εὐχαριστεῖν τῷ τελεσφόρῳ θεῷ
καὶ πάντων τῶν ἀγαθῶν αἰτίῳ.</p></div>

<div type="textpart" subtype="section" n="205"><p>τὸ γὰρ μετόπωρον,
ὡς καὶ αὐτὸ δήπου δηλοῖ τοὔνομα, καιρὸς
ὁ μετὰ τὴν ὀπώραν ἐστὶν ἤδη συγκεκομισμένην,
καὶ φόρους τοὺς ἐτησίους καὶ δασμοὺς τοὺς ἀναγκαίους
εἰσενηνοχότων &lt;τῶν&gt; σπαρτῶν τε καὶ
τῶν δένδρων καὶ τῆς γῆς ὅσας<ref target="7-435-1"/> τροφὰς ἐγέννησε
ταῖς τῶν ἀμυθήτων ζῴων ἰδέαις ἡμέρων τε καὶ
ἀγρίων ἀφθόνως παρεσχημένης, οὐ μόνον εἰς τὴν
ἐν χερσὶ καὶ πρόσκαιρον ἀπόλαυσιν ἀλλὰ καὶ τὴν
ὕστερον διὰ τὸ προμηθὲς τῆς φιλοζῴου φύσεως.
</p></div>

<div type="textpart" subtype="section" n="206"><p>καὶ μὴν ἐν σκηναῖς προστέτακται διαιτᾶσθαι τὸν
χρόνον τῆς ἑορτῆς, ἤτοι διὰ τὸ μηκέτι εἶναι χρείαν
ἐν ὑπαίθρῳ διάγειν τὰ περὶ γεωργίαν ἐκπονοῦντας,
οὐδενὸς μὲν ὑπολειφθέντος ἔξω, πάντων δὲ καρπῶν
ἐναποκειμένων σιροῖς καὶ τοιουτοτρόποις χωρίοις
διὰ τὰς εἰωθυίας βλάβας παρακολουθεῖν ἔκ τε
207 φλογώσεως ἡλιακῆς καὶ φορᾶς ὑετῶν—ὅτε μὲν
γὰρ ἐν πεδίοις ἐστὶ τὰ τρέφοντα, μὴ συγκλεισάμενος

<pb n="7.437"/>

θαλαμαίου γυναικὸς τρόπον ἀλλὰ προελθὼν
ἐπιμελητὴς καὶ φύλαξ εἶ σὺ τῶν ἀναγκαίων· κἂν
ὑπαιθρίῳ διατελοῦντί σοι προσπίπτῃ κρυμὸς καὶ
θάλπος, εἰσὶν ἔφεδροι &lt;καὶ&gt; σκιαὶ τὰ λάσια τῶν
δένδρων, οἷς ὑποστείλας τὴν ἀφ᾿ ἑκατέρου δυνήσῃ
βλάβην εὐμαρῶς ἐκφυγεῖν· ὅταν δ᾿ οἱ καρποὶ
πάντες εἰσκομίζωνται, συνεισέρχου στεγανωτέρας
διαίτης ἐφιξόμενος πρὸς ἀνάπαυλαν ἀντὶ καμάτων
οὓς γεωπονῶν ὑπέμεινας·  ἢ δι᾿ ὑπόμνησιν
τῆς τῶν προγόνων μακρᾶς ὁδοιπορίας, ἣν
δι᾿ ἐρήμου ποιούμενοι βαθείας σκηναῖς πολυετῆ
χρόνον καθ᾿ ἕκαστον σταθμὸν ἐνδιῃτῶντο.</p></div>

<div type="textpart" subtype="section" n="208"><p>προσήκει
δὲ καὶ ἐν πλούτῳ πενίας μεμνῆσθαι καὶ
ἀδοξίας ἐν δόξῃ καὶ ἐν ἡγεμονίαις ἰδιωτικοῦ
σχήματος καὶ ἐν εἰρήνῃ κινδύνων τῶν ἐν πολέμῳ
καὶ ἐπὶ γῆς χειμώνων τῶν κατὰ θάλασσαν καὶ ἐν
πόλεσιν ἐρημίας· ἡδονὴ γὰρ οὐκ ἔστι μείζων ἢ ἐν
ταῖς ἄγαν εὐπραγίαις ἔννοιαν ἔχειν παλαιῶν ἀτυχημάτων.
</p></div>

<div type="textpart" subtype="section" n="209"><p>πρὸς δὲ τῇ ἡδονῇ καὶ ὄφελος οὐ μικρὸν
εἰς ἀρετῆς ἄσκησιν ἐγγίνεται· λαβόντες γὰρ πρὸ
ὀφθαλμῶν τό τε εὖ καὶ τὸ χεῖρον καὶ τὸ μὲν
ἀπεωσμένοι καρπούμενοι δὲ τὸ ἄμεινον ἐξ ἀνάγκης
εὐχάριστοι γίνονται τὸ ἦθος καὶ πρὸς εὐσέβειαν
παρορμῶνται φόβῳ τῆς πρὸς τἀναντία μεταβολῆς.
ὅθεν καὶ ἐπὶ τοῖς παροῦσιν ἀγαθοῖς τὸν θεὸν ᾠδαῖς
καὶ λόγοις γεραίρουσι καὶ ὑπὲρ τοῦ μηκέτι πειραθῆναι
κακῶν λιπαροῦσι καὶ ἱκεσίαις ἐξευμενίζονται.
</p></div>

<div type="textpart" subtype="section" n="210"><p> πάλιν δὲ ἡ ταύτης τῆς ἑορτῆς
ἀρχὴ πεντεκαιδεκάτῃ μηνὸς ἐνίσταται, διὰ τὴν
<pb n="7.439"/>

λεχθεῖσαν καὶ ἐπὶ τῆς ἐαρινῆς ὥρας αἰτίαν, ἵνα
μὴ μεθ᾿ ἡμέραν μόνον ἀλλὰ καὶ νύκτωρ πλήρης ὁ
κόσμος ᾖ τοῦ φύσει παγκάλου φωτός, ἡλίου καὶ
σελήνης κατ᾿ ἐκείνην τὴν ἡμέραν ἀλλήλοις ἐπανατελλόντων
αὐγαῖς ἀδιαστάτοις, ἃς<ref target="7-439-1"/>  <milestone unit="altpage" n="298"/> μεθόριον οὐ
διακρίνει σκότος.</p></div>

<div type="textpart" subtype="section" n="211"><p>ἑπτὰ δὲ ἡμέραις ὀγδόην ἐπισφραγίζεται
καλέσας “ἐξόδιον” αὐτήν, οὐκ
ἐκείνης, ὡς ἔοικε, μόνον τῆς ἑορτῆς, ἀλλὰ καὶ
πασῶν τῶν ἐτησίων, ὅσας κατηριθμησάμην καὶ
διεξῆλθον· τελευταία γὰρ ἐστι τοῦ ἐνιαυτοῦ καὶ
συμπέρασμα.</p></div>

<div type="textpart" subtype="section" n="212"><p>τάχα μέντοι καὶ πρῶτος
κύβος, ὀγδοάς, ἐπενεμήθη &lt;τῇ&gt; ἑορτῇ διὰ τόδε· τῆς
μὲν δυνάμει στερεᾶς οὐσίας ἐστὶν ἀρχὴ κατὰ τὴν
ἀπὸ τῶν ἀσωμάτων μετάβασιν, τῆς δὲ νοητῆς
συμπέρασμα· τὰ δὲ νοητὰ ταῖς παραυξήσεσι πρὸς
 τὴν στερεὰν φύσιν * * *.</p></div>

<div type="textpart" subtype="section" n="213"><p><ref target="7-439-2"/> καὶ ἡ μετοπωρινὴ
μέντοι ἑορτή, καθάπερ εἶπον, πλήρωμά τι καὶ
συμπέρασμα τῶν ἐντὸς ἐνιαυτοῦ πασῶν ἔοικεν







<pb n="7.441"/>

εἶναι σταθερώτερον καὶ παγιώτερον, τὰς ἀπὸ τῆς
χώρας προσόδους εἰληφότων ἤδη καὶ μηκέτ᾿
ἐνδοιασμοῖς τοῖς περὶ φορᾶς καὶ ἀφορίας πλαζομένων
καὶ δεδιότων· ἀνίδρυτοι γὰρ αἱ γεωπόνων
φροντίδες, ἄχρις ἂν οἱ καρποὶ συγκομισθῶσι, διὰ
τὰς ἐφέδρους ἀπὸ μυρίων ὅσων ἀνθρώπων τε καὶ
θρεμμάτων ζημίας.
</p></div>

<div type="textpart" subtype="section" n="214"><p>Ταῦτα ἐπὶ πλέον ἐμήκυνα διὰ τὴν ἱερὰν ἑβδόμην
ἐπιδείξασθαι βουλόμενος, ὅτι πάσας τὰς ἐτησίους
ἑορτὰς συμβέβηκεν ὡς ἂν ἀπογόνους ἑβδομάδος
εἶναι μητρὸς λόγον ἐχούσης<ref target="7-441-1"/> * * *
ἀφροσύναι καὶ εὐφροσύναι, καὶ διότι ἐν πανηγύρεσι
καὶ ἱλαρῷ βίῳ τέρψεις ἀμέτοχοι συννοίας καὶ κατηφείας
συνίστανται σώματα καὶ ψυχὰς ἀναχέουσαι,
τὰ μὲν<ref target="7-441-2"/> τῷ ἁβροδιαίτῳ, τὰς δὲ τῷ φιλοσοφεῖν.
</p></div>

<div type="textpart" subtype="section" n="215"><p><milestone unit="altchapter" n="34"/> Ἔστι δέ τις παρὰ ταύτας ἑορτὴ μὲν
οὔ, ἑορτώδης δὲ<ref target="7-441-3"/> πανήγυρις, ἣν καλοῦσι “κάρταλον”
ἀπὸ τοῦ συμβεβηκότος, ὡς μικρὸν ὕστερον ἀποδείξομεν.
τὸ μὲν οὖν μὴ ἑορτῆς ἔχειν ἀξίωμα καὶ

<pb n="7.443"/>

τάξιν δῆλον ἐκ πολλῶν· οὔτε γὰρ τοῦ ἔθνους ἐστὶν
ὡς πάνδημος, οἵα τῶν ἄλλων ἑκάστη, οὔτε τι τῶν
προσαγομένων ἢ προσφερομένων ἐπὶ τὸν βωμὸν
καθαγιάζεται παραδιδόμενον τῷ ἀσβέστῳ πυρὶ
καὶ ἱερῷ, οὔθ᾿ ἡμερῶν ἀριθμὸς ὃν χρὴ &lt;ταύτην&gt;
ἑορτάζειν εἴρηται.</p></div>

<div type="textpart" subtype="section" n="216"><p>
<milestone unit="para"/><milestone unit="altchapter" n="35"/> τὸ δ᾿ ἑορτώδη τύπον
ἔχειν καὶ ἐγγὺς ἵστασθαι<ref target="7-443-1"/> πανηγυρικῆς ἰδέας<ref target="7-443-2"/>
εὐμαρῶς κατίδοι τις ἄν. ἕκαστος γὰρ τῶν ἀγροὺς
καὶ κτήσεις ἐχόντων ἀφ᾿ ἑκάστου τῶν ἀκροδρύων
εἴδους ἀγγεῖα πληρώσας, καθάπερ ἔφην, ἃ προσαγορεύουσι
καρτάλους, ἀπαρχὴν τὴς εὐκαρπίας
εἰς τὸ ἱερὸν κομίζει γεγηθὼς καὶ στὰς ἀντικρὺ
τοῦ βωμοῦ δίδωσι τῷ ἱερεῖ, τὸ πάγκαλον καὶ
θαυμάσιον ᾆσμα διεξιών, εἰ δὲ μὴ τύχοι μεμνημένος,
ἀκούων παρὰ τοῦ ἱερέως μετὰ προσοχῆς
πάσης.</p></div>

<div type="textpart" subtype="section" n="217"><p>ἔστι δὲ τοιόνδε ᾆσμα· “Συρίαν ἀπέβαλον<ref target="7-443-3"/>
οἱ ἀρχηγέται τοῦ γένους ἡμῶν καὶ μετανέστησαν
εἰς Αἴγυπτον. ὀλίγος ὄντες ἀριθμὸς ηὐξήθησαν
εἰς πλῆθος ἔθνους. οἱ ἀπόγονοι μυρία κακωθέντες
ὑπὸ τῶν ἐγχωρίων, οὐδεμιᾶς ἔτι φαινομένης ἐξ
ἀνθρώπων ἐπικουρίας, ἐγένοντο θεοῦ ἱκέται καταφυγόντες
ἐπὶ τὴν ἐξ αὐτοῦ βοήθειαν.</p></div>

<div type="textpart" subtype="section" n="218"><p>προδεξάμενος
τὴν ἱκεσίαν ὁ πᾶσι τοῖς ἀδικουμένοις εὐμενὴς
τοὺς μὲν ἐπιτιθεμένους κατέπληξε σημείοις καὶ
τέρασι καὶ φάσμασι καὶ τοῖς ἄλλοις ὅσα κατ᾿
ἐκεῖνον τὸν χρόνον ἐθαυματουργεῖτο, τοὺς δ᾿ 
ἐπηρεαζομένους καὶ πάσας ὑπομένοντας ἐπιβουλὰς
ἐρρύσατο, οὐ μόνον εἰς ἐλευθερίαν ἐξελόμενος,


<pb n="7.445"/>
ἀλλὰ καὶ χώραν πάμφορον δούς.</p></div>

<div type="textpart" subtype="section" n="219"><p>ἀπὸ τῶν ταύτης
καρπῶν, εὐεργέτα, σοὶ φέρομεν τὴν ἀπαρχήν, εἰ
δὴ θέμις εἰπεῖν ἐστι κομίζειν τὸν λαμβάνοντα· σαὶ
γάρ, ὦ δέσποτα, χάριτες καὶ δωρεαὶ τὰ πάντα,
ὧν ἀξιωθέντες ἐναβρυνόμεθα καὶ ἐνευφραινόμεθα
τοῖς ἀπροσδοκήτοις ἀγαθοῖς, ἅπερ οὐκ ἐλπίσασιν
ἡμῖν ἔδωκας.</p></div>

<div type="textpart" subtype="section" n="220"><p>”
<milestone unit="para"/><milestone unit="altchapter" n="36"/> τὸ ᾆσμα τοῦτο σχεδὸν
ἀπὸ θέρους ἐνισταμένου μέχρι μετοπώρου λήγοντος
ἀδιαστάτως ὑφ᾿ ἑτέρων καὶ ἑτέρων ᾄδεται δυσὶ
καιροῖς, ὁλοκλήρῳ μέρει ἡμίσει τοῦ ἐνιαυτοῦ, διὰ
τὸ μὴ πάντας ἀθρόους κατὰ ῥητὴν προθεσμίαν τὰ
ὡραῖα δύνασθαι κομίζειν, ἀλλ᾿ ἄλλοτε ἄλλους, ἔστι
δ᾿ ὅτε καὶ τοὺς αὐτοὺς ἀπὸ τῶν αὐτῶν χωρίων.<ref target="7-445-1"/>
221 ἐπειδὴ γὰρ τῶν καρπῶν οἱ μὲν θᾶττον οἱ δὲ βραδύτερον
πεπαίνονται, καὶ διὰ τὰς τῶν τόπων διαφορὰς
ἀλεεινοτέρων ἢ κρυμωδεστέρων ὄντων καὶ διὰ
μυρίας ἄλλας αἰτίας, εἰκότως ἀόριστός ἐστι καὶ
ἀπερίγραφος ὁ χρόνος τῆς τῶν ἀκροδρύων ἀπαρχῆς
ἐπὶ μήκιστον ἐκτεινόμενος.</p></div>

<div type="textpart" subtype="section" n="222"><p>ἡ δὲ τούτων χρῆσις
ἐπιτέτραπται τοῖς ἱερεῦσιν, ἐπεὶ γῆς μὲν ἀποτομὴν
οὐκ ἔλαχον οὐδὲ προσοδευομένας κτήσεις, κλῆροι
δ᾿ εἰσὶν αὐτοῖς αἱ παρὰ τοῦ ἔθνους ἀπαρχαὶ ἀντὶ
τῶν λειτουργιῶν, ἃς μεθ᾿ ἡμέραν καὶ νύκτωρ
ὑπομένουσι.
</p></div>

<div type="textpart" subtype="section" n="223"><p><milestone unit="altchapter" n="37"/> Τοσαῦτα μὲν περὶ ἑβδομάδος καὶ τῶν
εἰς αὐτὴν ἀναφερομένων ἔν τε ἡμέραις καὶ μησὶ
καὶ ἐνιαυτοῖς καὶ περὶ ἑορτῶν, αἳ συγγένειαν ἔχουσι



<pb n="7.447"/>

πρὸς ἑβδομάδα, διεξῆλθον ἑπόμενος εἱρμῷ τῶν
προκειμένων κεφαλαίων κατὰ τὴν ἐν λόγοις
ἀκολουθίαν. ἐπισκέψομαι δ᾿ ἑξῆς τὸ ἐπόμενον, ὃ
περὶ γονέων ἀναγέγραπται τιμῆς.
</p></div>

<div type="textpart" subtype="section" n="224"><p><milestone unit="altchapter" n="38"/> Τέτταρα εἴδη πρότερον ὑπειπών, ἃ
καὶ τῇ τάξει καὶ τῇ δυνάμει πρῶτα ἦν ὡς ἀληθῶς,
τό τε περὶ μοναρχίας ᾗ μοναρχεῖται ὁ κόσμος, καὶ
τὸ περὶ τοῦ μηδὲν ἀπεικόνισμα καὶ μίμημα
δημιουργεῖν θεοῦ, καὶ τὸ περὶ τοῦ μὴ ψευδορκεῖν
ἢ συνόλως μάτην ὀμνύναι, καὶ τὸ περὶ τῆς ἱερᾶς
ἑβδόμης, ἅπερ σύμπαντα τείνει πρὸς εὐσέβειαν καὶ
ὁσιότητα, μέτειμι ἐπὶ τὸ πέμπτον τὸ περὶ γονέων
τιμῆς, ὅ, καθάπερ ἐν τοῖς ἰδίᾳ περὶ αὐτοῦ λόγοις
ἔδειξα, μεθόριον ἀνθρωπείων τε καὶ θείων.</p></div>

<div type="textpart" subtype="section" n="225"><p>οἱ γὰρ
γονεῖς μεταξὺ θείας καὶ ἀνθρωπίνης φύσεώς εἰσι
μετέχοντες ἀμφοῖν· ἀνθρωπίνης μέν, ὡς ἔστι δῆλον,
ὅτι καὶ γεγόνασι καὶ φθαρήσονται, θείας δ᾿ ὅτι
γεγεννήκασι καὶ τὰ μὴ ὄντα εἰς τὸ εἶναι παρήγαγον·
ὅπερ γάρ, οἶμαι, θεὸς πρὸς κόσμον, τοῦτο πρὸς
τέκνα γονεῖς, ἐπειδὴ ὡς ἐκεῖνος τῷ μὴ ὑπάρχοντι
ὕπαρξιν κατειργάσατο, καὶ οὗτοι μιμούμενοι καθ᾿ 
ὅσον οἷόν τε τὴν ἐκείνου δύναμιν τὸ γένος ἀθανατίζουσιν.
</p></div>

<div type="textpart" subtype="section" n="226"><p><milestone unit="altchapter" n="39"/> ἄξιοι δ᾿ οὐ διὰ τοῦτο μόνον
τιμῆς πατήρ τε καὶ μήτηρ, ἀλλὰ καὶ δι᾿ ἕτερα
πλείω. παρ᾿ οἷς γὰρ λόγος ἀρετῆς ἐστί, πρεσβύτεροι
νεωτέρων προκρίνονται καὶ διδάσκαλοι γνωρίμων
καὶ εὐεργέται τῶν εὖ πεπονθότων καὶ ἄρχοντες
ὑπηκόων καὶ δεσπόται δούλων.</p></div>

<div type="textpart" subtype="section" n="227"><p>ἐν μὲν οὖν τῇ
ἀμείνονι τάξει κρίνονται γονεῖς, πρεσβύτεροι γάρ



<pb n="7.449"/>

εἰσι καὶ ὑφηγηταὶ καὶ εὐεργέται καὶ ἄρχοντες καὶ
δεσπόται, ἐν δὲ τῇ ἐλάττονι υἱοὶ καὶ θυγατέρες,
νεώτεροι γὰρ καὶ μαθηταὶ καὶ εὖ πεπονθότες
ὑπήκοοί τε καὶ δοῦλοι.  ὡς δ᾿ οὐδὲν
τούτων κατέψευσται, δῆλον μὲν ἐκ τῆς ἐναργείας<ref target="7-449-1"/>·
αἱ δ᾿ ἐκ λόγου πίστεις ἔτι μᾶλλον ἐπισφραγιοῦνται
τὴν ἀλήθειαν.</p></div>

<div type="textpart" subtype="section" n="228"><p>
<milestone unit="para"/><milestone unit="altchapter" n="40"/> λέγω τοίνυν, ὅτι τὸ ποιοῦν
τοῦ γινομένου καὶ τὸ αἴτιον οὗπέρ ἐστιν αἴτιον ἀεὶ
πρεσβύτερόν ἐστιν· οἱ δὲ γεννήσαντες αἴτιοι καὶ
δημιουργοὶ τρόπον τινὰ τῶν γεννηθέντων εἰσί·
καὶ οἱ μὲν ὑφηγητῶν ἔχουσι τάξιν, ὅσαπερ ἂν
εἰδότες τυγχάνωσι τοὺς παῖδας ἐκ πρώτης ἀναδιδάξαντες
ἡλικίας, καὶ οὐ μόνον τὰ περὶ τὰς
ἐπιστήμας ἀσκοῦσι καὶ νεάζουσιν ἐναποματτόμενοι
λογισμοὺς ἀκμάζουσι παίδων,<ref target="7-449-2"/> ἀλλὰ καὶ
τὰ ἀναγκαιότατα τῶν πρὸς αἱρέσεις καὶ φυγάς,
αἱρέσεις μὲν ἀρετῶν, φυγὰς δὲ κακιῶν καὶ τῶν
κατ᾿ αὐτὰς ἐνεργειῶν.</p></div>

<div type="textpart" subtype="section" n="229"><p>εὐεργέται μέντοι
τίνες ἂν εἶεν μᾶλλον ἢ παίδων γονεῖς, οἳ καὶ μὴ
ὄντας εἰργάσαντο<ref target="7-449-3"/> καὶ αὖθις τροφῆς ἠξίωσαν καὶ
μετὰ ταῦτα παιδείας τῆς κατά τε σῶμα καὶ ψυχήν,
[καὶ] ἵνα μὴ μόνον ζῶσιν, ἀλλὰ καὶ εὖ ζῶσι;</p></div>

<div type="textpart" subtype="section" n="230"><p>τὸ



<pb n="7.451"/>

μὲν οὖν σῶμα διὰ τῆς γυμναστικῆς καὶ ἀλειπτικῆς
ὠφέλησαν εἰς εὐτονίαν τε καὶ εὐεξίαν σχέσεις τε
καὶ κινήσεις εὐμαρεῖς, οὐκ ἄνευ ῥυθμοῦ καὶ τοῦ
πρέποντος, τὴν δὲ ψυχὴν διά τε γραμμάτων καὶ
ἀριθμῶν γεωμετρίας τε καὶ μουσικῆς καὶ τῆς
συμπάσης φιλοσοφίας, ἣ τὸν νοῦν εἰσῳκισμένον
θνητῷ σώματι μετέωρον αἴρουσα παραπέμπει
μέχρις οὐρανοῦ καὶ τὰς ἐν αὐτῷ μακαρίας καὶ
εὐδαίμονας φύσεις ἐπιδείκνυται, ζῆλον ἅμα καὶ
πόθον ἐνεργαζομένη τῆς ἀτρέπτου καὶ ἐναρμονίου
τάξεως, ἣν οὐδέποτε λείπουσι πειθόμεναι τῷ
ταξιάρχῳ.</p></div>

<div type="textpart" subtype="section" n="231"><p>πρὸς δὲ ταῖς εὐεργεσίαις καὶ
τὴν ἐφ᾿ οἷς ἐγέννησαν ἀρχὴν ἔλαβον, οὐχ ὥσπερ
ἐν ταῖς πόλεσι κατὰ κλῆρον ἢ χειροτονίαν, ὡς
αἰτιᾶσθαι δύνασθαι τὸν μὲν ὀλίσθῳ τύχης γενόμενον,
οὐ σὺν λογισμῷ, τὴν δὲ ὄχλου, πράγματος
ἀνεξετάστου καὶ ἀνεπισκέπτου, φορᾷ, γνώμῃ δὲ
ἀρίστῃ καὶ τελειοτάτῃ τῆς ἄνω φύσεως, ᾗ<ref target="7-451-1"/> καὶ τὰ
θεῖς καὶ τὰ ἀνθρώπινα σὺν δίκῃ πρυτανεύεται.
</p></div>

<div type="textpart" subtype="section" n="232"><p><milestone unit="altchapter" n="41"/> διὰ τοῦτ᾿ ἔξεστι τοῖς πατράσι καὶ κακηγορεῖν<ref target="7-451-2"/>
[πρὸς] τοὺς παῖδας καὶ ἐμβριθέστερον νουθετεῖν
καί, εἰ μὴ ταῖς δι᾿ ἀκοῶν ἀπειλαῖς ὑπείκουσι,
τύπτειν καὶ προπηλακίζειν καὶ καταδεῖν. ἂν
μέντοι γε καὶ πρὸς ταῦτα ἀφηνιάζωσι τῇ ῥύμῃ τῆς
ἀνιάτου μοχθηρίας ἀπαυχενίζοντες, ἐπέτρεψεν ὁ
νόμος καὶ μέχρι θανάτου κολάζειν, ἀλλ᾿ οὐκέτι





<pb n="7.453"/>

μόνῳ πατρὶ ἢ μόνῃ μητρί, διὰ τὸ μέγεθος τῆς
τιμωρίας, ἣν οὐκ ἄξιον ὑφ᾿ ἑνὸς ἀλλ᾿ ὑπ᾿ ἀμφοῖν
δικασθῆναι· συμφρονῆσαι γὰρ οὐκ εἰκὸς ἐπ᾿
ἀναιρέσει τοῦ παιδὸς ἑκάτερον τῶν γονέων, μὴ
βαρυνόντων καὶ καθελκόντων τῶν ἀδικημάτων
ὁλκῇ τινι βεβαίῳ νικώσῃ τὴν ἐκ φύσεως ἐνιδρυμένην
πάγιον εὔνοιαν.</p></div>

<div type="textpart" subtype="section" n="233"><p>ἀλλ᾿ οὐκ ἀρχὴν
μόνον καὶ ἡγεμονίαν τὴν ἐπὶ τέκνοις ἀλλὰ καὶ
δεσποτείαν γονεῖς ἔλαχον κατ᾿ ἄμφω τὰς ἀνωτάτω
θεραπόντων κτήσεως ἰδέας, τήν τε ἐπ᾿ οἰκότριψι
καὶ ἀργυρωνήτοις· πολυπλασίους τε γὰρ τῆς ἀξίας
τιμὰς<ref target="7-453-1"/> κατατιθέασιν εἴς τε παῖδας καὶ ὑπὲρ παίδων
τιτθαῖς καὶ παιδαγωγοῖς καὶ διδασκάλοις, δίχα τῶν
εἰς ἐσθῆτας καὶ τροφὰς καὶ τὴν ἄλλην ἐπιμέλειαν
ὑγιαινόντων τε καὶ καμνόντων ἐκ πρώτης ἡλικίας
μέχρι τελείας· οἰκότριβές τε ἂν εἶεν οἱ μὴ μόνον
οἴκοι γεννηθέντες ἀλλὰ καὶ [οἱ] ὑπὸ τῶν τῆς οἰκίας
δεσποτῶν συνεισενεγκάντων τὰ πρὸς γένεσιν
φύσεως θεσμοῖς εἰσφορὰν ἀναγκαίαν.
</p></div>

<div type="textpart" subtype="section" n="234"><p><milestone unit="altchapter" n="42"/> τοσούτων οὖν ὑπαρχόντων ἄξιον &lt;ἐπαίνου&gt;
μὲν οὐδὲν δρῶσιν οἱ τιμῶντες &lt;τοὺς&gt; γονεῖς,
ἐπεὶ καὶ ἕν τι τῶν εἰρημένων αὐταρκέστατον εἰς
σεβασμὸν αὐτοὺς προκαλέσασθαι, ψόγου δὲ καὶ
κατηγορίας καὶ τῆς ἀνωτάτω δίκης οἱ μήθ᾿ ὡς
πρεσβυτέρους αἰδούμενοι μήθ᾿ ὡς ὑφηγητὰς ἀποδεχόμενοι
μήθ᾿ ὡς εὐεργέτας ἀμοιβῆς ἀξιοῦντες
μήθ᾿ ὡς ἄρχουσι πειθαρχοῦντες μήθ᾿ ὡς δεσπότας
εὐλαβούμενοι.</p></div>

<div type="textpart" subtype="section" n="235"><p>πατέρα, οὖν φησι, μετὰ θεὸν καὶ



<pb n="7.455"/>

μητέρα τίμα δευτερείοις τοῖς γέρασιν ἀναδουμένους,
ἅπερ ἡ φύσις ἀπένειμεν αὐτοῖς ἀθλοθετοῦσα.
τιμήσεις δ᾿ [ἐπ᾿] οὐδενὶ μᾶλλον ἢ
πειρώμενος ἀγαθός τε εἶναι καὶ δοκεῖν εἶναι, ὧν
τὸ μὲν τὴν ἄτυφον καὶ ἄπλαστον ἀρετὴν ἐπιζητεῖ,
τὸ δὲ τὴν σὺν ὑπολήψει χρηστῇ καὶ τῷ παρὰ τῶν
συνόντων ἐπαίνῳ.</p></div>

<div type="textpart" subtype="section" n="236"><p>μικρὰ γὰρ τῶν ἰδίων φροντίζοντες
ὠφελειῶν τέλος εὐδαιμονίας νομίζουσι
τὴν τῶν παίδων καλοκἀγαθίαν, δι᾿ ἣν καὶ τοῖς
προσταττομένοις θελήσουσιν ὑπακούειν ἐκεῖνοι καὶ
ἐν ἅπασι καταπειθεῖς εἶναι τοῖς δικαίοις καὶ συμφέρουσιν·
οὐδὲν γὰρ ἀλλότριον ἀρετῆς ὁ ταῖς
ἀληθείαις<ref target="7-455-1"/> ὑφηγήσεται πατὴρ παιδί.
</p></div>

<div type="textpart" subtype="section" n="237"><p><milestone unit="altchapter" n="43"/> Τεκμηριώσαιτο δ᾿ ἄν τις τὴν πρὸς γονεῖς
εὐσέβειαν οὐ μόνον ἐκ τῶν εἰρημένων, ἀλλὰ κἀκ
τῆς πρὸς τοὺς ἥλικας ἐκείνων ἀποδοχῆς.<ref target="7-455-2"/> ὁ γὰρ
πρεσβύτην καὶ πρεσβύτιδα οὐδὲν γένει προσήκοντας
αἰδούμενος ἔοικέ πως ὑπομιμνῄσκεσθαι πατρός τε
καὶ μητρὸς καὶ ἀποβλέπων ὥσπερ εἰς ἀρχέτυπα
τεθηπέναι<ref target="7-455-3"/> τὰς εἰκόνας ἐκείνων.</p></div>

<div type="textpart" subtype="section" n="238"><p>ὅθεν ἐν τοῖς ἱεροῖς
γράμμασιν οὐ μόνον προεδρίας ἐξίστασθαι διείρηται
νέους πρεσβύταις, ἀλλὰ καὶ παριοῦσιν ὑπανίστασθαι
πολιὰν γήρως αἰδουμένους, εἰς ὅπερ ἐλπὶς ἀφικέσθαι
τοὺς προνομίας τοῦτ᾿ ἀξιοῦντας.</p></div>

<div type="textpart" subtype="section" n="239"><p>παγκάλως
δέ μοι κἀκεῖνο νενομοθετῆσθαι δοκεῖ· φησὶ γάρ·
“ἕκαστος πατέρα τε ἑαυτοῦ καὶ μητέρα φοβείσθω,”





<pb n="7.457"/>

φόβον πρὸ εὐνοίας τιθείς, οὐχ ὡς πρὸς ἅπαν
ἄμεινον, ἀλλ᾿ ὡς πρὸς τὸν παρόντα καιρὸν χρησιμώτερόν
τε καὶ λυσιτελέστερον. πρῶτον μὲν γὰρ
τοῖς παιδευομένοις καὶ νουθετουμένοις ἄφροσιν
εἶναι συμβέβηκεν· ἀφροσύνη δ᾿ οὐκ ἄλλῳ ἢ φόβῳ
θεραπεύεται· δεύτερον δ᾿ ἁρμόττον οὐκ ἦν νομοθέτου
παραγγέλμασι τοὺς παῖδας εὔνοιαν διδάσκεσθαι
τὴν πρὸς γονεῖς, ἣν αὐτοκέλευστον ἡ
φύσις ἐξ ἔτι σπαργάνων [δἐ]<ref target="7-457-1"/> ταῖς ψυχαῖς τῶν
οὕτως ἡνωμένων κατὰ γένος ἐνιδρύσατο.</p></div>

<div type="textpart" subtype="section" n="240"><p>διὸ
φιλίαν μὲν τὴν πρὸς τοὺς γεννήσαντας ὡς αὐτομαθῆ
καὶ αὐτοδίδακτον καὶ προστάξεως οὐ δεομένην
ἀπέλιπε, φόβον δὲ προστάττει διὰ τοὺς εἰωθότας
ῥᾳθυμεῖν· ἐπειδὴ γὰρ γονεῖς παῖδας ὑπερβαλλούσῃ
χρώμενοι φιλοστοργίᾳ περιέπουσι καὶ πάντοθεν
ἐκπορίζοντες αὐτοῖς τἀγαθὰ χαρίζονται μηδένα
πόνον ἢ κίνδυνον ὑπερτιθέμενοι, δυνάμεσιν ὁλκοῖς
εὐνοίας<ref target="7-457-2"/> συνδεδεμένοι, τὸ λίαν φιλόστοργον αὐτῶν
οὐ δέχονταί τινες ἐπ᾿ ὠφελείᾳ, τρυφὴν καὶ χλιδὴν
ἐζηλωκότες καὶ θαυμάζοντες μὲν τὸν ὑγρὸν βίον,
διαρρέοντες δὲ κατά τε σῶμα καὶ ψυχήν, καὶ
μηδὲν μέρος ἐῶντες ὀρθοῦσθαι ταῖς οἰκείαις δυνάμεσιν,
ἃς ὑποσκελίζοντες καὶ ἐκνευρίζοντες οὐκ
ἐρυθριῶσιν ἕνεκα τοῦ μὴ δεδιέναι τοὺς σωφρονιστὰς
πατέρας καὶ μητέρας, ἐνδιδόντες καὶ
ἐπιχαλῶντες ταῖς ἰδίαις ἐπιθυμίαις.</p></div>

<div type="textpart" subtype="section" n="241"><p>ἀλλὰ καὶ
τούτοις ἀναγκαῖον παραινεῖν, ὅπως εὐτονωτέραις
καὶ ἐμβριθεστέραις χρώμενοι νουθεσίαις θεραπεύσωσι
τὸν τῶν παίδων ῥοῦν, καὶ τοῖς παισίν,


<pb n="7.459"/>

ὅπως εὐλαβῶνται τοὺς γειναμένους<ref target="7-459-1"/> δεδιότες καὶ
ὡς ἄρχοντας καὶ ὡς φύσει δεσπότας· μόλις γὰρ
οὕτως ἀδικεῖν ὀκνήσουσι.
</p></div>

<div type="textpart" subtype="section" n="242"><p><milestone unit="altchapter" n="44"/> Τὰ μὲν δὴ κατὰ τὴν προτέραν δέλτον
πέντε κεφάλαια νόμων καὶ ὅσα τῶν κατὰ μέρος
εἰς ἕκαστον ἐλάμβανε τὴν ἀναφορὰν διεξῆλθον.
χρὴ δὲ καὶ τὰς ὁρισθείσας ἐπὶ τῇ τούτων παραβάσει
τιμωρίας δηλῶσαι.</p></div>

<div type="textpart" subtype="section" n="243"><p>κοινὸς μὲν οὖν ἐστι
κατὰ πάντων θάνατος, δι᾿ ἣν<ref target="7-459-2"/> ἔχει τἀδικήματα πρὸς
ἄλληλα συγγένειαν. αἰτίαι δὲ τῆς δίκης διάφοροι.
ἀρκτέον δ᾿ ἀπὸ τοῦ τελευταίου τοῦ πρὸς γονεῖς,
ἐπειδὴ καὶ περὶ αὐτοῦ λόγος ἔναυλος. ἐάν, φησί,
τις τυπτήσῃ πατέρα ἢ μητέρα, καταλευέσθω·
πάνυ δικαίως· οὐ γὰρ θέμις ζῆν τῷ προπηλακίζοντι
τοὺς τοῦ ζῆν αἰτίους.</p></div>

<div type="textpart" subtype="section" n="244"><p>ἀλλ᾿ ἔνιοι τῶν εὐπαρύφων
καὶ νομοθετῶν πρὸς δόξας ἀπιδόντες μᾶλλον ἢ τὴν
ἀλήθειαν ἐκομψεύσαντο κατὰ πατροτυπτῶν ὁρίσαντες
χειρῶν ἀποκοπήν, ὑπὲρ τοῦ παρὰ τοῖς
εἰκαιοτέροις καὶ ἀνεξετάστοις εὐδοκιμῆσαι νομίζουσιν
ἁρμόττον εἶναι τὰ μέρη οἷς ἐτύπτησαν τοὺς
γονεῖς ἀκρωτηριάζεσθαι.</p></div>

<div type="textpart" subtype="section" n="245"><p>ἔστι δ᾿ εὔηθες τοῖς ὑπηρετηκόσι
πρὸ τῶν αἰτίων δυσχεραίνειν, τὴν γὰρ




<pb n="7.461"/>

ὕβριν οὐ χεῖρες ἀλλὰ διὰ χειρῶν ὑβρισταὶ δρῶσιν,
οὓς ἀναγκαῖον κολάζειν· εἰ μὴ καὶ τοὺς ἀνδροφονήσαντας
ξίφει μεθετέον ὑπερόριον τὸ ξίφος
ῥίψαντας, καὶ τοὐναντίον τοῖς ἀριστεύσασιν ἐν
πολέμῳ τιμὰς οὐ δοτέον, ἀλλὰ ταῖς ἀψύχοις παντευχίαις,
δι᾿ ὧν ἠνδραγαθίσαντο·</p></div>

<div type="textpart" subtype="section" n="246"><p>μὴ καὶ τῶν ἐν
γυμνικοῖς ἀγῶσι στάδιον ἢ δίαυλον ἢ δόλιχον
νενικηκότων ἢ πυγμὴν ἢ παγκράτιον. σκέλη καὶ
χεῖρας αὐτὸ μόνον<ref target="7-461-1"/> ταινιοῦν ἐπιχειρήσουσιν ὅλα τὰ
σώματα τῶν ἀθλητῶν παρέντες; γέλως μέντ᾿ ἂν
εἴη τὰ τοιαῦτ᾿ εἰσηγεῖσθαι, &lt;τὰ&gt; ὧν οὐκ ἄνευ
κολάζοντας ἢ τιμῶντας, δέον τοὺς αἰτίους· οὐδὲ
γὰρ μουσικὴν ἐπιδεικνύμενόν τινα δι᾿ αὐλῶν ἢ
λύρας καὶ σφόδρα κατορθοῦντα παραμειψάμενοι τὰ
ὄργανα κηρυγμάτων καὶ τιμῶν ἀξιοῦμεν.</p></div>

<div type="textpart" subtype="section" n="247"><p>τί οὖν
ἔδει πατροτύπτας, ὦ γενναῖοι νομοθέται, χειροκοπεῖν;
ἢ ἵνα πρὸς τῷ εἶναι μηδὲν χρήσιμοι τὸ
παράπαν καὶ δασμὸν οὐκ ἐτήσιον ἀλλ᾿ ἐφήμερον
ἀναπράττωσι παρὰ τῶν ἠδικημένων τροφὰς ἀναγκαίας
ἅτε πορίζειν ἀδυνατοῦντες; οὐ γὰρ σιδήρειος
πατήρ ἐστί τις οὕτως, ὡς λιμῷ περιϊδεῖν θνῄσκοντα
υἱόν, καὶ ταῦτα χρόνῳ τῆς ὀργῆς ἀμαυρουμένης.
</p></div>

<div type="textpart" subtype="section" n="248"><p>κἂν μὴ ἐπενέγκῃ μέντοι χεῖρας, κακηγορῇ δ᾿ οὓς
χρέος ἀναγκαῖον εὐφημεῖν ἢ καὶ τρόπῳ ἑτέρῳ δρᾷ
τι τῶν ἐπ᾿ ἀτιμίᾳ γονέων, θνῃσκέτω· κοινὸς γὰρ



<pb n="7.463"/>

ἐχθρὸς καί, εἰ δεῖ τἀληθὲς εἰπεῖν, δήμιος ἁπάντων·
ἐπεὶ<ref target="7-463-1"/> τίνι γένοιτ᾿ ἂν εὐμενὴς ἄλλῳ ὁ μηδὲ τοῖς
αἰτίοις τοῦ ζῆν, δι᾿ οὓς εἰς γένεσιν ἦλθεν, ὧν ἐστι
προσθήκη;
</p></div>

<div type="textpart" subtype="section" n="249"><p><milestone unit="altchapter" n="45"/> Πάλιν δ᾿ ὁ τὴν ἱερὰν ἑβδόμην βέβηλον
ἀποφήνας τὸ γ᾿ ἐπ᾿ αὐτὸν ἧκον μέρος ὑπόδικος
ἔστω θανάτου. τοὐναντίον γὰρ τοῖς βεβήλοις καὶ
πράγμασι καὶ σώμασι καθαρσίων εὐπορητέον εἰς τὴν
ἀμείνω μεταβολήν, ἐπειδὴ “φθόνος,” ὡς ἔφη τις,
“ἔξω θείου χοροῦ βαίνει.” τὸ δὲ τολμᾶν τὰ καθωσιωμένα
παρακόπτειν καὶ παραχαράττειν ὑπερβάλλουσαν
ἀσέβειαν ἐμφαίνει.</p></div>

<div type="textpart" subtype="section" n="250"><p>κατὰ τὴν παλαιὰν
ἐκείνην ἐξ Αἰγύπτου μετανάστασιν ἡνίκα δι᾿
ἐρήμης ἀτριβοῦς ἅπασα ἡ πληθὺς ὡδοιπόρει,
γενομένης ἑβδόμης<ref target="7-463-2"/> αἱ μὲν τοσαῦται μυριάδες, ὅσας
ἐδήλωσα πρότερον, ἐν ταῖς σκηναῖς κατὰ πολλὴν
ἡσυχίαν διέτριβον, εἷς δ᾿ οὐχὶ τῶν ἠμελημένων καὶ
ἀφανῶν ὀλίγα φροντίσας τῶν διατεταγμένων καὶ
χλευάσας τοὺς φυλάττοντας ἐξῄει μὲν ἐπὶ φρυγανισμόν,
ἔργῳ δ᾿ εἰς παρανομίας ἐπίδειξιν.</p></div>

<div type="textpart" subtype="section" n="251"><p>καὶ
ὁ μὲν ὑπέστρεφεν ἀγκαλίδα ἀγαγών, οἱ δὲ τῶν









<pb n="7.465"/>

σκηνῶν ἐκχυθέντες,<ref target="7-465-1"/> καίτοι παρατεθηγμένοι, νεώτερον
οὐδὲν ἕνεκα τοῦ περὶ τὴν ἡμέραν ἱεροπρεποῦς
εἰργάσαντο, πρὸς δὲ τὸν ἄρχοντα ἀγαγόντες τὸ
ἀσέβημα μηνύουσιν· ὁ δ᾿ εἰς εἱρκτὴν ἀποθέμενος,
ἐκπεσόντος λογίου καταλεύειν τὸν ἄνθρωπον, ἐκδίδωσι
τοῖς πρῶτον θεασαμένοις εἰς ἀπώλειαν.
ὡς γάρ, οἶμαι, πῦρ ἐναύειν<ref target="7-465-2"/> ἑβδόμαις οὐκ ἐπιτέτραπται—δι᾿
ἣν πρόσθεν αἰτίαν εἶπον—, οὕτως
οὐδὲ τὰ πυρὸς ἐκκαύματα συλλέγειν.
</p></div>

<div type="textpart" subtype="section" n="252"><p><milestone unit="altchapter" n="46"/> Τοῖς μάρτυρα καλοῦσιν ἐπὶ μὴ ἀληθεῖ
θεὸν ὥρισται δίκη θανάτου· προσηκόντως· οὐδὲ
γὰρ ἄνθρωπος τῶν μετρίων ἀνέξεταί ποτε παρακληθεὶς
συνεπιγράψασθαι ψεύδεσιν, ἀλλ᾿ ἐχθρὸν
ἄπιστον ὑπολαβεῖν ἄν μοι δοκεῖ τὸν εἰς ταῦτα
προτρέποντα.</p></div>

<div type="textpart" subtype="section" n="253"><p>ὅθεν ῥητέον· τὸν ὀμνύντα μάτην
ἐπ᾿ ἀδίκῳ θεὸς ὁ τὴν φύσιν ἵλεως οὔποτε τῆς
αἰτίας ἀπαλλάξει δυσκάθαρτον καὶ μιαρὸν ὄντα,
κἂν διαφύγῃ τὰς ἀπ᾿ ἀνθρώπων τιμωρίας. διαδράσεται
δ᾿ οὐδέποτε· μυρίοι γὰρ ἔφοροι, ζηλωταὶ
νόμων, φύλακες τῶν πατρίων ἀκριβέστατοι, &lt;τοῖς&gt;






<pb n="7.467"/>

ἐπὶ καταλύσει<ref target="7-467-1"/> τι δρῶσιν ἀμειλίκτως ἔχοντες· εἰ μὴ
ἄρα ἐπὶ μὲν ἀτιμίᾳ πατρὸς ἢ μητρὸς φονᾶν<ref target="7-467-2"/> ἄξιον,
ἐπὶ δ᾿ ὀνόματι τῷ καὶ αὐτῆς εὐκλεεστέρῳ σεμνότητος
ὑπ᾿ ἀσεβῶν ἀτιμουμένῳ μετριώτερον
οἰστέον.</p></div>

<div type="textpart" subtype="section" n="254"><p>ἀλλ᾿ οὐχ οὕτως ἐστί τις ἀνόητος, ὡς
ἕνεκα τῶν ἐλαττόνων κτείνων τοὺς αἰτίους ἐπὶ
τοῖς μείζοσιν ἐᾶν· μεῖζον δ᾿ ἀσέβημα τοῦ πρὸς
γονεῖς κακηγορουμένους<ref target="7-467-3"/> καὶ ὑβριζομένους τὸ περὶ
τὴν ἱερὰν πρόσρησιν θεοῦ γενόμενον ἐκ ψευδορκίας.
</p></div>

<div type="textpart" subtype="section" n="255"><p>Εἰ δὲ ὁ μὴ προσηκόντως ὀμνὺς ὑπαίτιος, πόσης
ἄξιος τιμωρίας ὁ τὸν ὄντως ὄντα θεὸν ἀρνούμενος
καὶ τοὺς γεγονότας πρὸ τοῦ πεποιηκότος τιμῶν
καὶ μὴ μόνον γῆν ἢ ὕδωρ ἢ ἀέρα ἢ πῦρ, τὰ στοιχεῖα
τοῦ παντός, ἢ πάλιν ἥλιον καὶ σελήνην καὶ πλάνητας
καὶ ἀπλανεῖς ἀστέρας ἢ τὸν σύμπαντα οὐρανόν
τε καὶ κόσμον σέβειν ἀξιῶν, ἀλλὰ καὶ ὅσα θνητοὶ
δημιουργοὶ κατεσκεύασαν ξύλα καὶ λίθους, ἅπερ
εἰς ἀνθρωποειδεῖς τύπους ἐμορφώθη;</p></div>

<div type="textpart" subtype="section" n="256"><p>τοιγάρτοι
καὶ αὐτὸς ἐξομοιούσθω τοῖς χειροκμήτοις· θέμις
γὰρ μὴ μετέχειν ψυχῆς τὸν τὰ ἄψυχα τιμήσαντα,
καὶ μάλιστα φοιτητὴν γενόμενον Μωυσέως, οὗ
πολλάκις ἤκουσε λέγοντός τε καὶ προφητεύοντος
τὰς ἱερωτάτας καὶ καταθέους ἐκείνας ὑφηγήσεις·





<pb n="7.469"/>

ὄνομα θεῶν ἑτέρων μήτε τῇ ψυχῇ παραδέξῃ εἰς
ὑπόμνησιν μήτε φωνῇ διερμηνεύσῃς, ἀλλ᾿ ἑκάτερον,
νοῦν καὶ λόγον, μακρὰν τῶν ἄλλων διαζεύξας
ἐπίστρεψον πρὸς τὸν πατέρα καὶ ποιητὴν τῶν
ὅλων, ἵνα καὶ φρονῇς περὶ μοναρχίας τὰ ἄριστα
καὶ κάλλιστα καὶ λέγῃς τὰ πρέποντα καὶ λυσιτελέστατα
σαυτῷ τε καὶ τοῖς ἀκουσομένοις.
</p></div>

<div type="textpart" subtype="section" n="257"><p><milestone unit="altchapter" n="47"/> Αἱ μὲν οὖν κατὰ τῶν παραβαινόντων
τοὺς πέντε χρησμοὺς τιμωρίαι δεδήλωνται. τὰ
δὲ προκείμενα τοῖς φυλάττουσιν αὐτοὺς ἆθλα, καὶ
εἰ μὴ ῥηταῖς προστάξεσι μεμήνυκεν ὁ νόμος, ἀλλά
τοι δι᾿ ὑπονοίας ἐμφαίνεται.</p></div>

<div type="textpart" subtype="section" n="258"><p>τὸ μὲν οὖν μὴ νομίζειν
θεοὺς ἑτέρους μηδὲ χειρόκμητα θεοπλαστεῖν
μηδὲ ψευδορκεῖν ἑτέρου γέρως χρεῖον οὐκ ἔστιν·
αὐτὸ γάρ, οἶμαι, τὸ ταῦτα ἐπιτηδεύειν ἄριστον καὶ
τελεώτατόν ἐστι γέρας· ἐπὶ τίνι γὰρ δύναιτ᾿ ἄν
τις ἡσθῆναι μᾶλλον ἀληθείας ἐρῶν ἢ τῷ ἑνὶ
προσκεῖσθαι θεῷ καὶ τῆς τούτου θεραπείας ἀδόλως
καὶ καθαρῶς περιέχεσθαι;</p></div>

<div type="textpart" subtype="section" n="259"><p>καλῶ δὲ μάρτυρας,
οὐχ οἵτινες θεραπεύουσι τῦφον, ἀλλὰ τοὺς ἀπλανῆ
ζῆλον ἐζηλωκότας, παρ᾿ οἷς ἀλήθεια τιμᾶται· φρονήσεώς
τε γὰρ ἆθλον αὐτὴ ἡ φρόνησις καὶ δικαιοσύνη
καὶ ἑκάστη τῶν ἄλλων ἀρετῶν ἑαυτῆς ἐστι
γέρας. ἡ δ᾿ ὥσπερ ἐν χορῷ καλλιστεύουσα καὶ
κατάρχουσα πασῶν ὁσιότης<ref target="7-469-1"/> πολὺ πλέον ἐστὶν
ἑαυτῆς καὶ ἀγώνισμα καὶ ἆθλον, παρέχουσα καὶ
τοῖς χρωμένοις εὐδαιμονίαν καὶ τοῖς τούτων παισὶ
καὶ ἐγγόνοις εὐπραγίας ἀναφαιρέτους.
</p></div>

<div type="textpart" subtype="section" n="260"><p><milestone unit="altchapter" n="48"/> πάλιν γε μὴν τοῖς τὴν ἱερὰν ἑβδόμην



<pb n="7.471"/>

φυλάττουσι συμβαίνει περὶ δύο τὰ ἀναγκαιότατα
ὠφελεῖσθαι, σῶμα καὶ ψυχήν, τὸ μὲν ἀναπαύλαις
ἐκ τῶν συνεχῶν καὶ ἀτρύτων πόνων, τὴν δ᾿
ὑπολήψεσιν ἀρίσταις περὶ θεοῦ ὡς κοσμοποιοῦ καὶ
ἐπιμελουμένου ὧν ἐγέννησε· καὶ &lt;γὰρ&gt; τὰ σύμπαντα
ἐτελεσφόρησεν ἑβδομάδι. δῆλον οὖν ἐκ
τούτων, ὅτι τὴν ἑβδόμην τιμῶν αὐτὸς εὑρίσκεται
τιμήν.</p></div>

<div type="textpart" subtype="section" n="261"><p>ὁμοίως μέντοι καὶ ὁ τοὺς γονεῖς
ἀποδεχόμενος μὴ θηράσθω τι πλέον· εὑρήσει γὰρ
σκοπῶν ἐν αὐτῷ τῷ ἔργῳ τὸ ἆθλον. οὐ μὴν ἀλλ᾿
ἐπειδὴ τῶν προτέρων τεσσάρων κεφαλαίων, ἃ
θειοτέρας ἔλαχε μοίρας, ἔλαττον τοῦτ᾿ ἐστὶ διὰ τὸ
θνητῶν ἐφάπτεσθαι, παρηγόρησεν εἰπών· “τίμα
πατέρα καὶ μητέρα, ἵνα εὖ σοι γένηται καὶ ἵνα
μακροχρόνιος γένῃ,” δύο γέρα τιθείς·</p></div>

<div type="textpart" subtype="section" n="262"><p>ἓν μὲν
μετουσίαν ἀρετῆς, τὸ γὰρ εὖ ἠ ἀρετὴ ἢ οὐκ ἄνευ
ἀρετῆς, ἕτερον δέ, εἰ δεῖ τἀληθὲς εἰπεῖν, ἀθανασίαν
διὰ πολυχρονίου ζωῆς καὶ βίου μακραίωνος, ὃν καὶ
μετὰ σώματος θρέψεις ψυχῇ κεκαθαρμένῃ τελείᾳ
καθάρσει βιῶν. ταῦτα μὲν οὖν ἀποχρώντως λέλεκται,
τὰ δ᾿ ἐν τῇ δευτέρᾳ δέλτῳ μετὰ ταῦτα
καιροῦ διδόντος ἐπισκεψόμεθα.
</p></div></div>
<pb n="7.473"/>
<pb n="7.475"/>
<div type="textpart" subtype="book" n="1">
<head>Γ΄ ΠΕΡΙ ΤΩΝ ΑΝΑΦΕΡΟΜΕΝΩΝ ΕΝ ΕΙΔΕΙ
ΝΟΜΩΝ ΕΙΣ ΔΥΟ ΓΕΝΗ ΤΩΝ ΔΕΚΑ
ΛΟΓΙΩΝ, ΤΟ ΕΚΤΟΝ ΚΑΙ ΤΟ ΕΒΔΟΜΟΝ,
ΤΟ ΚΑΤΑ ΜΟΙΧΩΝ ΚΑΙ ΠΑΝΤΟΣ ΑΚΟΛΑΣΤΟΥ
ΚΑΙ ΤΟ ΚΑΤΑ ΑΝΔΡΟΦΟΝΩΝ
ΚΑΙ ΠΑΣΗΣ ΒΙΑΣ</head>
<div type="textpart" subtype="section" n="1"><p><milestone unit="altpage" n="299"/><milestone unit="altchapter" n="1"/> Ἦν ποτε χρόνος, ὅτε φιλοσοφίᾳ σχολάζων καὶ
θεωρίᾳ τοῦ κόσμου καὶ τῶν ἐν αὐτῷ τὸν καλὸν καὶ
περιπόθητον καὶ μακάριον ὄντως νοῦν<ref target="7-475-1"/> ἐκαρπούμην,
θείοις ἀεὶ λόγοις συγγινόμενος καὶ δόγμασιν, ὧν
ἀπλήστως καὶ ἀκορέστως ἔχων ἐνευφραινόμην,
οὐδὲν ταπεινὸν φρονῶν ἢ χαμαίζηλον οὐδὲ περὶ
δόξαν ἢ πλοῦτον ἢ τὰς σώματος εὐπαθείας ἰλυσπώμενος,
ἀλλ᾿ ἄνω μετάρσιος ἐδόκουν ἀεὶ φέρεσθαι
κατά τινα τῆς ψυχῆς ἐπιθειασμὸν καὶ συμπεριπολεῖν
ἡλίῳ καὶ σελήνῃ καὶ σύμπαντι οὐρανῷ τε
καὶ κόσμῳ.</p></div>

<div type="textpart" subtype="section" n="2"><p>τότε δὴ τότε διακύπτων ἄνωθεν ἀπ᾿
αἰθέρος καὶ τείνων ὥσπερ ἀπὸ σκοπιᾶς τὸ τῆς
διανοίας ὄμμα κατεθεώμην τὰς ἀμυθήτους θεωρίας
τῶν ἐπὶ γῆς ἁπάντων καὶ εὐδαιμόνιζον ἐμαυτὸν
ὡς ἀνὰ κράτος ἐκπεφευγότα τὰς ἐν τῷ θνητῷ βίῳ



<pb n="7.477"/>
κῆρας. </p></div>

<div type="textpart" subtype="section" n="2"><p><milestone unit="altpage" n="300"/> ἐφήδρευε δ᾿ ἄρα μοι τὸ κακῶν ἀργαλεώτατον,
ὁ μισόκαλος φθόνος, ὃς ἐξαπιναίως ἐπιπεσὼν
οὐ πρότερον ἐπαύσατο καθέλκων πρὸς βίαν ἤ με
καταβαλεῖν εἰς μέγα πέλαγος τῶν ἐν πολιτείᾳ
φροντίδων, ἐν ᾧ φορούμενος οὐδ᾿ ὅσον ἀνανήξασθαι
δύναμαι.</p></div>

<div type="textpart" subtype="section" n="4"><p>στένων δ᾿ ὅμως ἀντέχω τὸν ἐκ πρώτης
ἡλικίας ἐνιδρυμένον τῇ ψυχῇ παιδείας ἵμερον ἔχων,
ὃς ἔλεόν μου καὶ οἶκτον ἀεὶ λαμβάνων ἀνεγείρει
καὶ ἀνακουφίζει. διὰ τοῦτον ἔστιν ὅτε τὴν κεφαλὴν
ἐπαίρω καὶ τοῖς τῆς ψυχῆς ὄμμασιν ἀμυδρῶς μὲν
—τὸ γὰρ ὀξυδερκὲς αὐτῶν ἡ τῶν ἀλλοκότων
πραγμάτων ἀχλὺς ἐπεσκίασεν— ἀλλ᾿ ἀναγκαίως
γοῦν περιβλέπομαι τἀν κύκλῳ καθαρᾶς καὶ ἀμιγοῦς
κακῶν ζωῆς σπάσαι γλιχόμενος.</p></div>

<div type="textpart" subtype="section" n="5"><p>εἰ δέ μοι καὶ
ἐξ ἀπροσδοκήτου βραχεῖα γένοιτο εὐδία καὶ γαλήνη
θορύβων τῶν ἐν πολιτείᾳ, ὑπόπτερος ἐπικυματίζω
μόνον οὐκ ἀεροπορῶν, αὔραις τῆς ἐπιστήμης
καταπνεόμενος, ἥ με πολλάκις ἀναπείθει δραπετεύειν
συνημερεύσοντα αὐτῇ καθάπερ ἀπὸ δεσποτῶν
ἀμειλίκτων, οὐκ ἀνθρώπων μόνον ἀλλὰ καὶ πραγμάτων
ἀλλαχόθεν ἄλλων χειμάρρου τρόπον ἐπεισχεομένων.
</p></div>

<div type="textpart" subtype="section" n="6"><p>ἀλλὰ γὰρ καὶ ἐπὶ τούτοις θεῷ
προσῆκον εὐχαριστεῖν, ὅτι καίτοι κατακλυζόμενος
οὐκ ἐγκαταπίνομαι βύθιος, ἀλλὰ καὶ τοὺς τῆς
ψυχῆς ὀφθαλμούς, οὓς ἀπογνώσει τινὸς χρηστῆς
ἐλπίδος ᾠήθην<ref target="7-477-1"/> ἤδη πεπηρῶσθαι, διοίγω καὶ φωτὶ
τῷ σοφίας ἐναυγάζομαι μὴ πάντα τὸν βίον τῷ
σκότῳ παραδοθείς. ἰδού γε τοι τολμῶ μὴ μόνον



<pb n="7.479"/>

τοῖς ἱεροῖς Μωυσέως ἑρμηνεύμασιν ἐντυγχάνειν,
ἀλλὰ καὶ φιλεπιστημόνως διακύπτειν εἰς ἕκαστον
καὶ ὅσα μὴ γνώριμα τοῖς πολλοῖς διαπτύττειν καὶ
ἀναφαίνειν.
</p></div>

<div type="textpart" subtype="section" n="7"><p><milestone unit="altchapter" n="2"/> Ἐπεὶ δὲ τῶν δέκα λογίων, ἅπερ αὐτὸς
ἔχρησεν ὁ θεὸς ἄνευ προφήτου καὶ ἑρμηνέως,
πέντε μὲν εἴρηται τὰ χαραχθέντα ἐν τῇ προτέρᾳ
δέλτῳ καὶ ὅσα τῶν κατὰ μέρος συνέτεινεν εἰς
ταῦτα, δεῖ δ᾿ ἐν τῷ παρόντι καὶ τὰ λοιπὰ τὰ κατὰ
τὴν ἑτέραν δέλτον ὡς οἷόν τε ἄριστα συνυφῆναι,
πειράσομαι πάλιν καθ᾿ ἕκαστον τῶν γενῶν ἐφαρμόζειν
τοὺς ἐν εἴδει νόμους.</p></div>

<div type="textpart" subtype="section" n="8"><p>ἐν δὲ τῇ δευτέρᾳ
δέλτῳ πρῶτον γράμμα τοῦτ᾿ ἐστίν· “οὐ μοιχεύσεις,”
ὅτι, οἶμαι, πανταχοῦ τῆς οἰκουμένης
μέγα πνεῖ ἡ ἡδονὴ καὶ οὐδὲν μέρος τὴν δυναστείαν
αὐτῆς ἐκπέφευγεν, οὐ τῶν κατὰ γῆν, οὐ τῶν κατὰ
θάλατταν, οὐ τῶν ἐν ἀέρι· χερσαῖά τε γὰρ καὶ
πτηνὰ καὶ ἔνυδρα πάντα διὰ πάντων τέθηπε  <milestone unit="altpage" n="301"/> καὶ
περιέπει καὶ τοῖς ἐπιτάγμασιν αὐτῆς ὑπείκει πρός
τι βλέμμα καὶ νεῦμα ἀφορῶντα κἂν εἰ φρυάττοιτο
ὑπ᾿ ἀλαζονείας ἀσμενίζοντα καὶ μόνον οὐ φθάνοντα
τὰς προστάξεις ὀξύτητι καὶ ἀνυπερθέτῳ τάχει τῶν
ὑπηρεσιῶν.</p></div>

<div type="textpart" subtype="section" n="9"><p>ἔχει μὲν οὖν καὶ ἡ κατὰ φύσιν ἡδονὴ
πολλὴν καὶ πολλάκις μέμψιν, ὅταν ἀμέτρως καὶ
ἀκορέστως χρῆταί τις αὐτῇ, καθάπερ οἱ περὶ
ἐδωδὴν ἄπληστοι, κἂν εἰ μηδὲν τῶν ἀπαγορευομένων
προσφέροιντο, καὶ οἱ φιλογύναιοι συνουσίαις
ἐπιμεμηνότες καὶ λαγνίστερον ὁμιλοῦντες γυναιξὶν
οὐκ ἀλλοτρίαις ἀλλὰ ταῖς ἑαυτῶν.</p></div>

<div type="textpart" subtype="section" n="10"><p>ἡ δὲ μέμψις
σώματός ἐστι μᾶλλον ἢ ψυχῆς κατὰ τοὺς πολλούς,<ref target="7-479-1"/>
<pb n="7.481"/>

πολλὴν μὲν ἔχοντος εἴσω φλόγα, ἣ τὴν παραβληθεῖσαν
τροφὴν ἐξαναλίσκουσα ἑτέραν οὐκ εἰς
μακρὰν ἐπιζητεῖ, πολλὴν δὲ ἰκμάδα, ἧς τὸ ῥοῶδες
διὰ τῶν γεννητικῶν ἀποχετεύεται κνησμοὺς καὶ
ὀδαξησμοὺς ἐμποιοῦν καὶ γαργαλισμοὺς ἀπαύστους.
</p></div>

<div type="textpart" subtype="section" n="11"><p> τοὺς δὲ [καὶ]<ref target="7-481-1"/> γυναιξὶν ἄλλων καὶ ἔστιν
ὅτε οἰκείων καὶ φίλων ἐπιμεμηνότας καὶ ἐπὶ λύμῃ
τῶν πλησίον ζῶντας, ὅλα γένη πολυάνθρωπα
κιβδηλεύειν ἐπιχειροῦντας καὶ τὰς μὲν ἐπὶ γάμοις
εὐχὰς παλιμφήμους τὰς δὲ ἐπὶ τέκνοις ἐλπίδας
ἀτελεῖς ἀπεργαζομένους, ἀνίατον νόσον ψυχῆς
νοσοῦντας, ὡς κοινοὺς ἐχθροὺς ἅπαντος ἀνθρώπων
γένους κολαστέον θανάτῳ, ὡς μήτε ζῶντες ἐν
ἀδείᾳ πλείους διαφθείροιεν οἴκους μήτε διδάσκαλοι
γένοιντο ἑτέρων, οἷς τὰ πονηρὰ τῶν ἐπιτηδευμάτων
ζηλοῦν ἐπιμελές.
</p></div>

<div type="textpart" subtype="section" n="12"><p><milestone unit="altchapter" n="3"/> Εὖ μέντοι καὶ τὰ ἄλλα τὰ περὶ τὰς ὁμιλίας
ὁ νόμος διετάξατο. κελεύει γὰρ οὐ μόνον ἀλλοτρίων
ἀπέχεσθαι γυναικῶν, ἀλλὰ καὶ χηρευουσῶν<ref target="7-481-2"/> αἷς οὐ
θέμις συνέρχεσθαι.</p></div>

<div type="textpart" subtype="section" n="13"><p>τὸ Περσικὸν ἔθος εὐθὺς ἀποστραφεὶς
καὶ μυσαξάμενος ἀπεῖπεν ὡς μέγιστον
ἀνοσιούργημα· μητέρας γὰρ οἱ ἐν τέλει Περσῶν






<pb n="7.483"/>

τὰς ἑαυτῶν ἄγονται καὶ τοὺς φύντας ἐκ τούτων
εὐγενεστάτους νομίζουσι καὶ βασιλείας, ὡς λόγος,
τῆς μεγίστης ἀξιοῦσιν·</p></div>

<div type="textpart" subtype="section" n="14"><p>οὗ τί ἂν γένοιτο δυσσεβέστερον
ἀνοσιούργημα; πατρὸς εὐνὴν τετελευτηκότος,
ἣν ἄψαυστον ὡς ἱερὰν ἐχρῆν φυλάττεσθαι,
καταισχύνειν, γήρως δὲ καὶ μητρὸς αἰδῶ μὴ
λαμβάνειν, τὸν αὐτὸν τῆς αὐτῆς υἱὸν καὶ ἄνδρα
γίνεσθαι καὶ πάλιν τὴν αὐτὴν τοῦ αὐτοῦ καὶ
γυναῖκα καὶ μητέρα, καὶ τοὺς ἀμφοῖν παῖδας τοῦ
μὲν πατρὸς ἀδελφούς, υἱωνοὺς δὲ τῆς μητρός, καὶ
τὴν μὲν ὧν ἔτεκε μητέρα τε καὶ μάμμην, τὸν δὲ
ὧν ἐγέννησεν ἐν ταὐτῷ πατέρα τε καὶ ὁμομήτριον
ἀδελφόν.</p></div>

<div type="textpart" subtype="section" n="15"><p>ταῦτ᾿<ref target="7-483-1"/> ἐπράχθη τὸ παλαιὸν
καὶ παρ᾿ Ἕλλησιν ἐν Θήβαις ἐπὶ τοῦ Λαΐου παιδὸς
Οἰδίποδος καὶ ἐπράχθη κατ᾿ ἄγνοιαν,  <milestone unit="altpage" n="302"/> οὐχ ἑκουσίῳ
γνώμῃ, καὶ ὅμως τοσαύτην κακῶν φορὰν ἤνεγκεν
ὁ γάμος, ὡς μηδὲν ἐλλειφθῆναι τῶν εἰς τὴν ἀνωτάτω
βαρυδαιμονίαν.</p></div>

<div type="textpart" subtype="section" n="16"><p>πολέμων τε γὰρ ἐμφυλίων
καὶ ξενικῶν διαδοχαὶ καθάπερ κλῆρος παισὶ καὶ
ἐκγόνοις παρὰ πατέρων καὶ προγόνων ἀπελείπετο
καὶ πορθήσεις πόλεων τῶν ἐν τῇ Ἑλλάδι μεγίστων
ἐγίνοντο καὶ φθοραὶ<ref target="7-483-2"/> στρατιωτικῶν δυνάμεων
ἐγχωρίων τε καὶ τῶν κατὰ συμμαχίαν ἀφικνουμένων
καὶ ἡγεμόνων τῶν παρ᾿ ἑκατέροις ἀρίστων
ἐπάλληλοι φθοραὶ<ref target="7-483-2"/> καὶ διὰ τὰς περὶ κράτους [καὶ]<ref target="7-483-3"/>
<pb n="7.485"/>

ἀρχῆς ἀσυμβάτους ἔχθρας ἀδελφοκτονίαι, δι᾿ ἃς οὐ
μόνον αἱ συγγένειαι καὶ πατρίδες ἀλλὰ καὶ ἡ
πλείστη μοῖρα τοῦ Ἑλληνικοῦ παντὸς ἐξεφθάρη
πανωλεθρίᾳ· κεναὶ γὰρ αἱ πρότερον εὐανδροῦσαι
πόλεις οἰκητόρων μνημεῖα τῶν τῆς Ἑλλάδος συμφορῶν
ὑπελείφθησαν, ἀτυχὴς θέα τοῖς ὁρῶσιν.
</p></div>

<div type="textpart" subtype="section" n="17"><p> οὐ μὴν οὐδὲ Πέρσαι, παρ᾿ οἷς ταῦτα
ἐπιτηδεύεται, τῶν παραπλησίων κακῶν ἀμοιροῦσιν·
ἀεὶ γὰρ ἐν στρατείαις καὶ μάχαις εἰσὶ κτείνοντες
καὶ κτεινόμενοι καὶ τοτὲ μὲν τοὺς πλησιοχώρους
κατατρέχοντες τοτὲ δὲ τοὺς ἐπανισταμένους ἀμυνόμενοι·
πολλοὶ δὲ πολλαχόθεν ἐπανίστανται, τοῦ
βαρβαρικοῦ μὴ πεφυκότος ἠρεμεῖν· πρὶν γοῦν
καταλυθῆναι τὴν ἐν χερσὶ στάσιν, ἑτέρα φύεται,
ὡς μηδένα τοῦ ἔτους ὑπεξῃρῆσθαι καιρὸν εἰς
ἡσυχίαν, ἀλλὰ καὶ θέρους καὶ χειμῶνος μεθ᾿ ἡμέραν
καὶ νύκτωρ ὁπλοφορεῖν, πλείω χρόνον ἐν τοῖς
στρατοπέδοις ἐν ὑπαίθρῳ ταλαιπωροῦντας ἢ ἐν
ταῖς πόλεσιν οἰκοῦντας διὰ πολλὴν ἔνδειαν εἰρήνης.
</p></div>

<div type="textpart" subtype="section" n="18"><p>ἐῶ λέγειν τὰς τῶν βασιλέων μεγάλας καὶ ὑπερόγκους
εὐπραγίας, οἷς ἀγώνισμα πρῶτον εὐθὺς ἅμα
τῇ παραλήψει τῆς ἡγεμονίας τὸ μέγιστον ἄγος,
ἀδελφοκτονία, μαντευομένων τὴν ἐκ τῶν ἀδελφῶν
γενησομένην ἴσως ἐπίθεσιν ὑπὲρ τοῦ δοκεῖν
εὐλόγως κτείνειν.</p></div>

<div type="textpart" subtype="section" n="19"><p>ἅπερ μοι δοκεῖ πάντα συμβαίνειν
διὰ τὰς ἀναρμόστους υἱῶν πρὸς μητέρας
ὁμιλίας, τῆς ἐφόρου τῶν ἀνθρωπείων δίκης ἀμυνομένης
τῶν ἀνοσιουργημάτων τοὺς ἀσεβοῦντας·
ἀσεβοῦσι δ᾿ οὐχ οἱ δρῶντες μόνον, ἀλλὰ καὶ ὅσοι
τοῖς δρῶσιν ἑκουσίῳ γνώμῃ συνεπιγράφονται.
</p></div>

<div type="textpart" subtype="section" n="20"><p> τοσαύτην δὲ ὁ ἡμέτερος νόμος φυλακὴν
<pb n="7.487"/>

πεποίηται τοῦ πράγματος, ὥστε οὐδὲ προγονῷ
τελευτήσαντος πατρὸς ἄγεσθαι μητρυιὰν ἐφῆκε,
διά τε τὴν εἰς τὸν πατέρα τιμὴν καὶ διότι μητρυιᾶς
καὶ μητρὸς ὄνομα συγγενές, εἰ καὶ μὴ τὸ τῆς
ψυχῆς συνῳδὸν πάθος·</p></div>

<div type="textpart" subtype="section" n="21"><p>ὁ γὰρ ἀλλοτρίας ἀπέχεσθαι
διδαχθείς, ὅτι μητρυιὰ προσερρήθη, πολὺ μᾶλλον
ἀφέξεται τῆς φύσει μητρός· καὶ εἴ τις διὰ τὴν
ἐπὶ τῷ πατρὶ μνήμην αἰδεῖται τὴν ἐκείνου  <milestone unit="altpage" n="303"/> ποτὲ
γενομένην γυναῖκα, δῆλός ἐστιν ἕνεκα τῆς εἰς
ἀμφοτέρους τοὺς γονεῖς τιμῆς οὐδὲν βουλευσόμενος
ἐπὶ τῇ μητρὶ νεώτερον, ἐπεὶ καὶ σφόδρα ἐστὶν
εὔηθες ἡμίσει μέρει τοῦ γένους χαριζόμενον
ὁλοκλήρου καὶ παντελοῦς ὀλιγωρεῖν δοκεῖν.
</p></div>

<div type="textpart" subtype="section" n="22"><p><milestone unit="altchapter" n="4"/> Ἑξῆς ἐστι παράγγελμα μηδ᾿ ἀδελφὴν ἐγγυᾶσθαι,
πάνυ σπουδαῖον καὶ συντεῖνον εἰς ἐγκράτειαν
ὁμοῦ καὶ εὐκοσμίαν. ὁ μὲν οὖν Ἀθηναῖος
Σόλων ὁμοπατρίους ἐφεὶς ἄγεσθαι τὰς ὁμομητρίους
ἐκώλυσεν, ὁ δὲ Λακεδαιμονίων νομοθέτης ἔμπαλιν
τὸν ἐπὶ ταῖς ὁμογαστρίοις γάμον ἐπιτρέψας τὸν
πρὸς τὰς ὁμοπατρίους ἀπεῖπεν·</p></div>

<div type="textpart" subtype="section" n="23"><p>ὁ δὲ τῶν Αἰγυπτίων
χλεύην &lt;θέμενος&gt;<ref target="7-487-1"/> τὴν ἑκατέρων εὐλάβειαν ὡς
ἡμίεργα διαταττομένων εὐφόρησεν<ref target="7-487-2"/> εἰς ἀσέλγειαν,
ἐπιδαψιλευόμενος δυσθεράπευτον κακὸν σώμασι
καὶ ψυχαῖς ἀκρασίαν καὶ παρασχὼν ἄδειαν ἁπάσας
ἀδελφὰς ἄγεσθαι, τάς τε ἰδίας τοῦ ἑτέρου τῶν




<pb n="7.489"/>

γονέων, τοῦδε ἢ τοῦδε, καὶ τὰς ἐξ ἀμφοῖν καὶ τὰς
οὐ νεωτέρας μόνον ἀλλὰ καὶ πρεσβυτέρας καὶ
ἰσήλικας· καὶ δίδυμοι γὰρ πολλάκις ἐγεννήθησαν,
οὓς ἡ μὲν φύσις ἅμα τῇ γενέσει διήρτησε καὶ
διέζευξεν, ἡ δ᾿ ἀκολασία καὶ φιληδονία εἰς κοινωνίαν
ἐκάλεσεν ἀκοινώνητον καὶ ἁρμονίαν ἀνάρμοστον.
</p></div>

<div type="textpart" subtype="section" n="24"><p>ἅπερ ἐκμυσαξάμενος ὁ ἱερώτατος Μωυσῆς ὡς
ἀλλότρια καὶ ἐχθρὰ πολιτείας ἀνεπιλήπτου καὶ
προτρέποντα καὶ ἀλείφοντα πρὸς τὰ αἴσχιστα τῶν
ἐπιτηδευμάτων ἀνὰ κράτος ἀπεῖπεν ἀδελφῇ συνέρχεσθαι,
εἴτε ἐξ ἀμφοῖν εἴτε καὶ μόνου γένοιτο τοῦ
ἑτέρου.</p></div>

<div type="textpart" subtype="section" n="25"><p>τί γὰρ δεῖ τὸ τῆς αἰδοῦς κάλλος αἰσχύνειν;
τί δ᾿ ἀχρωμάτους κατασκευάζειν παρθένους, ἃς
ἐρυθριᾶν ἀναγκαῖον; τί δὲ τὰς πρὸς τοὺς ἄλλους
ἀνθρώπους κοινωνίας καὶ ἐπιμιξίας ἐπέχειν εἰς
βραχὺ χωρίον τὸ ἑκάστης οἰκίας συνωθοῦντας μέγα
καὶ λαμπρὸν ἔρνος<ref target="7-489-1"/> ἐκτείνεσθαι καὶ χεῖσθαι δυνάμενον
εἰς ἠπείρους καὶ νήσους καὶ τὴν οἰκουμένην
πᾶσαν; αἱ γὰρ πρὸς τοὺς ὀθνείους ἐπιγαμίαι
καινὰς ἀπεργάζονται συγγενείας τῶν ἀφ᾿ αἵματος
οὐκ ἀποδεούσας.</p></div>

<div type="textpart" subtype="section" n="26"><p>
<milestone unit="para"/><milestone unit="altchapter" n="5"/> ὧν χάριν πολλὰς
καὶ ἄλλας ὁμιλίας ἐκώλυσε προστάξας μὴ θυγατριδῆν,
μὴ υἱιδῆν, μὴ τηθίδα πρὸς πατρὸς ἢ μητρός,
μὴ θείου ἢ υἱοῦ ἢ ἀδελφοῦ γυναῖκα γενομένην
ἐγγυᾶσθαι, μηδ᾿ αὖ προγονὴν ἢ χήραν ἢ παρθένον




<pb n="7.491"/>

ζώσης μὲν τῆς γυναικὸς—ἄπαγε—ἀλλὰ μηδ᾿ ἀποθανούσης·
δυνάμει γὰρ ὅ γε πατρωὸς πατὴρ
ὀφείλων τὴν ἐκ τῆς γυναικὸς ἐν τάξει θυγατρὸς
τίθεσθαι.</p></div>

<div type="textpart" subtype="section" n="27"><p>πάλιν δύο ἀδελφὰς ἄγεσθαι τὸν αὐτὸν
οὐκ ἐπιτρέπει, οὔτ᾿ ἐν τῷ αὐτῷ  <milestone unit="altpage" n="304"/> οὔτ᾿ ἐν διαφέρουσι
χρόνοις, κἂν τύχῃ τις ἣν προέγημεν
ἀπεωσμένος· ζώσης γὰρ ἔτι τῆς συνοικούσης, εἴτε<ref target="7-491-1"/>
καὶ ἀπηλλαγμένης, ἐάν τε χηρεύῃ ἐάν τε καὶ
ἑτέρῳ γαμηθῇ, τὴν ἀδελφὴν οὐχ ὅσιον ὑπέλαβεν
ἐπὶ τὰ τῆς ἠτυχηκυίας παρέρχεσθαι, προδιδάσκων
τὰ συγγενικὰ δίκαια μὴ λύειν μηδ᾿ ἐπιβαίνειν
πταίσμασι τῆς οὕτως ἡνωμένης κατὰ γένος μηδ᾿
ἐναβρύνεσθαι καὶ ἐντρυφᾶν θεραπευομένην ὑπὸ τῶν
ἐχθρῶν ἐκείνης καὶ ἀντιθεραπεύουσαν αὐτούς.
</p></div>

<div type="textpart" subtype="section" n="28"><p>ἐγείρονται γὰρ ἐκ τούτων χαλεπαὶ ζηλοτυπίαι καὶ
δυσπαρηγόρητοι φιλονεικίαι φορὰς ἀμυθήτους ἐπάγουσαι
κακῶν· ὅμοιον γὰρ ὡς εἰ καὶ τὰ μέρη τοῦ
σώματος τῆς κατὰ φύσιν ἁρμονίας ἐκστάντα καὶ
κοινωνίας στασιάζοι πρὸς ἄλληλα, ὃ νόσους
ἀνιάτους ἀπεργάζεται καὶ φθοράς· ἀδελφαὶ δέ,
εἰ καὶ διαιρετὰ μέρη γεγόνασιν, ἀλλ᾿ οὖν ἁρμόζονται
καὶ ἑνοῦνται φύσει καὶ συγγενείᾳ μιᾷ· ἡ δὲ



<pb n="7.493"/>

ζηλοτυπία, πάθος ἀργαλεώτατον, ἀπορρήττουσα
χαλεπὰ καινουργεῖ κακὰ καὶ δυσίατα.
</p></div>

<div type="textpart" subtype="section" n="29"><p>ἀλλὰ μηδὲ ἀλλοεθνεῖ, φησί, κοινωνίαν γάμου συντίθεσο,
μή ποτε μαχομένοις ἔθεσιν ὑπαχθεὶς ἐνδῷς
καὶ τῆς πρὸς εὐσέβειαν ὁδοῦ λάθῃς διαμαρτὼν
πρὸς ἀνοδίαν ἐκτραπείς· καὶ τάχα μὲν αὐτὸς
ἀνθέξεις ἐκ πρώτης ἡλικίας ἡρματισμένος ὑποθήκαις
ἀρίσταις, ἃς οἱ γονεῖς κατεπᾴδοντες ἀεὶ
τοὺς ἱεροὺς νόμους ὑφηγοῦντο· δέος δὲ οὐ μικρόν
ἐστι περὶ υἱῶν καὶ θυγατέρων, ἴσως γὰρ δελεασθέντες
νόθοις πρὸ γνησίων ἔθεσι κινδυνεύουσι τὴν
τοῦ ἑνὸς θεοῦ τιμὴν ἀπομαθεῖν, ὅπερ ἐστὶν ἀρχὴ
καὶ τέλος τῆς ἀνωτάτω βαρυδαιμονίας.
</p></div>

<div type="textpart" subtype="section" n="30"><p>Ἐὰν δέ, φησίν, ἀνδρὸς ἀπαλλαγεῖσα γυνὴ καθ᾿
ἣν ἂν τύχῃ πρόφασιν ἑτέρῳ γημαμένη πάλιν
χηρεύσῃ, ζῶντος ἢ καὶ τετελευτηκότος τοῦ δευτέρου,
μὴ ἐπανίτω πρὸς ἄνδρα τὸν πρότερον, ἀλλὰ
πᾶσι τοῖς ἄλλοις ἔνσπονδος μᾶλλον ἢ τῷδε γενέσθω,
θεσμοὺς παραβᾶσα τοὺς ἀρχαίους, ὧν ἐξελάθετο
φίλτρα καινὰ πρὸ τῶν παλαιῶν ἑλομένη.</p></div>

<div type="textpart" subtype="section" n="31"><p>πρὸς
δὲ συμβάσεις εἴ τις ἐθέλει χωρεῖν ἀνὴρ τῇ τοιαύτῃ



<pb n="7.495"/>

γυναικί, μαλακίας καὶ ἀνανδρίας ἐκφερέσθω δόξαν,
ἐκτετμημένος τῆς ψυχῆς τὸ βιωφελέστατον, μισοπόνηρον
πάθος, ὑφ᾿ οὗ καὶ τὰ οἴκων καὶ τὰ πόλεων
πράγματα κατορθοῦται, καὶ δύο τὰ μέγιστα τῶν
ἀδικημάτων εὐφόρως<ref target="7-495-1"/> ἀπομαξάμενος, μοιχείαν τε
καὶ προαγωγειαν· αἱ γὰρ αὖθις καταλλαγαὶ
μηνύματ᾿ εἰσὶ τοῦ ἑκατέρου· θανάτου δίκην τινέτω
σὺν τῇ γυναικί.</p></div>

<div type="textpart" subtype="section" n="32"><p>
<milestone unit="altchapter" n="6"/> |<milestone unit="altpage" n="305"/> Φορὰ τῶν μηνιαίων ὁπότε γένοιτο, μὴ
ψαυέτω γυναικὸς ἀνήρ, ἀλλὰ τὸν χρόνον ἐκεῖνον
ὁμιλίας ἀνεχέτω νόμον φύσεως αἰδούμενος καὶ
ἅμα προδιδασκόμενος μὴ ἀτελεῖς γονὰς ἀκαίρου
καὶ ἀμούσου χάριν ἡδονῆς προΐεσθαι· ὅμοιον γὰρ
ὡς εἴ τις γεωπόνος ὑπὸ μέθης ἢ φρενοβλαβείας
πυροὺς καὶ κριθὰς εἰς λίμνας καὶ χειμάρρους ἀντὶ
πεδίων σπείροι, ξηραῖς γὰρ γενομέναις ταῖς
ἀρούραις καταβάλλεσθαι χρὴ τὸν σπόρον εἰς
εὐκαρπίαν.</p></div>

<div type="textpart" subtype="section" n="33"><p>καθαίρει δὲ καὶ ἡ φύσις ἑκάστῳ μηνὶ
τὴν μήτραν οἷά τινα θαυμαστὴν ἄρουραν, ἧς τὸν
καιρὸν ἀγαθοῦ γεωργοῦ τρόπον ἐπιτηρητέον, ἵν᾿
ἔτι μὲν ἐπικλυζομένης ἐπέχοι τὸν σπόρον—λήσεται
γὰρ τῇ φορᾷ κατασυρεὶς<ref target="7-495-2"/> ὑπὸ τῆς ὑγρότητος τοὺς
σπερματικοὺς τόνους οὐ χαλασθεὶς<ref target="7-495-2"/> μόνον ἀλλὰ
καὶ εἰς ἅπαν ἐκλυθείς<ref target="7-495-2"/>· οὗτοι δ᾿ εἰσὶν οἱ ἐν τῇ μήτρᾳ
τῷ τῆς φύσεως ἐργαστηρίῳ ζῳοπλαστοῦντες καὶ




<pb n="7.497"/>

τῶν μερῶν ἕκαστον σώματός τε καὶ ψυχῆς
ἀκρότητι τέχνης τελεσιουργοῦντες—, εἰ δ᾿ ἐπίσχοι
τὰ μηνιαῖα, θαρρῶν ἤδη γόνιμα κατασπείροι
μηκέτι φθορὰς τῶν καταβληθησομένων δεδιώς.
</p></div>

<div type="textpart" subtype="section" n="34"><p>Ὀνειδιστέον καὶ τοῖς σκληρὰν καὶ λιθώδη γῆν
ἀροῦσιν· οὗτοι δὲ τίνες ἂν εἶεν ἢ οἱ στείραις συνερχόμενοι
γυναιξί; θήρᾳ γὰρ αὐτὸ μόνον ἡδονῆς
ἀκράτορος ὡς οἱ<ref target="7-497-1"/> λαγνίστατοι τὰς γονὰς ἑκουσίῳ
γνώμῃ διαφθείρουσιν· ἐπεὶ τίνος ἄλλου χάριν
ἐγγυῶνται τὰς τοιαύτας; οὐ μὴν δι᾿ ἐλπίδα τέκνων
ἣν ἴσασιν ἐξ ἀνάγκης ἀτελῆ γενησομένην, ἀλλὰ δι᾿
ὑπερβάλλοντα οἶστρον καὶ ἀκρασίαν ἀνίατον.</p></div>

<div type="textpart" subtype="section" n="35"><p>ὅσοι
μὲν οὖν ἄγονται κόρας ἀγνοίᾳ τοῦ πῶς ἔχουσιν
εὐθὺς εὐτοκίας ἢ τοὐναντίον, ὁπόταν χρόνῳ μακρῷ
ὕστερον ἐκ τῆς ἀγονίας αἰσθανόμενοι στείρας αὐτὰς
μὴ ἀποπέμπωνται, συγγνώμης εἰσὶν ἐπάξιοι συνηθείας,
βιαστικωτάτου πράγματος, ἡττώμενοι καὶ
φίλτρα ἀρχαῖα συμβιώσει μακρᾷ ταῖς ψυχαῖς
ἐνεσφραγισμένα λύειν ἀδυνατοῦντες.</p></div>

<div type="textpart" subtype="section" n="36"><p>ὅσοι δὲ προδεδοκιμασμένας
ἑτέροις ἀνδράσιν ὡς εἰσὶν ἄγονοι
μνῶνται συῶν τρόπον ἢ τράγων ὀχεύοντες αὐτὸ
μόνον, ἐν ἀσεβῶν στήλαις ἐγγραφέσθωσαν ὡς
ἀντίπαλοι θεοῦ· τῷ μὲν γὰρ ἅτε φιλοζῴῳ καὶ
φιλανθρώπῳ δι᾿ ἐπιμελείας τῆς πάσης ἐστὶ σωτηρίαν
καὶ μονὴν τοῖς γένεσιν ἅπασιν ἐργάζεσθαι,
οἱ δ᾿ ἅμα τῇ καταβολῇ σβέσιν τοῖς σπέρμασι
τεχνάζοντες ἐχθροὶ τῆς φύσεως ὁμολογουμένως
εἰσίν.
<pb n="7.499"/>
</p></div>

<div type="textpart" subtype="section" n="37"><p><milestone unit="altchapter" n="7"/> Ἐπεισκεκώμακε δὲ ταῖς πόλεσιν ἕτερον
πολὺ τοῦ λεχθέντος μεῖζον κακόν, τὸ παιδεραστεῖν,
ὃ πρότερον μὲν καὶ λεχθῆναι μέγα ὄνειδος ἦν, νυνὶ
δ᾿ ἐστὶν αὔχημα οὐ τοῖς δρῶσι μόνον, ἀλλὰ καὶ <milestone unit="altpage" n="306"/>
τοῖς πάσχουσιν, οἳ νόσον θήλειαν νοσεῖν ἐθιζόμενοι
τάς τε ψυχὰς καὶ τὰ σώματα διαρρέουσι μηδὲν
ἐμπύρευμα τῆς ἄρρενος γενεᾶς ἐῶντες ὑποτύφεσθαι,
περιφανῶς οὕτως τὰς τῆς κεφαλῆς τρίχας ἀναπλεκόμενοι
καὶ διακοσμούμενοι καὶ ψιμμυθίῳ καὶ
φύκεσι καὶ τοῖς ὁμοιοτρόποις τὰς ὄψεις τριβόμενοι
καὶ ὑπογραφόμενοι καὶ εὐώδεσι μύροις λίπα
χριόμενοι—προσαγωγὸν γὰρ μάλιστα ἐν τοῖς τοιούτοις
τὸ εὐῶδες ἐν ἅπασι τοῖς εἰς εὐκοσμίαν
ἠσκημένοις—, καὶ τὴν ἄρρενα φύσιν ἐπιτηδεύσει
τεχνάζοντες εἰς θήλειαν μεταβάλλειν οὐκ ἐρυθριῶσι.
</p></div>

<div type="textpart" subtype="section" n="38"><p>καθ᾿ὧν φονᾶν ἄξιον νόμῳ πειθαρχοῦντας, ὃς
κελεύει τὸν ἀνδρόγυνον τὸ φύσεως νόμισμα<ref target="7-499-1"/> παρακόπτοντα
νηποινεὶ τεθνάναι, μηδεμίαν ἡμέραν
ἀλλὰ μηδ᾿ ὥραν ἐώμενον ζῆν, ὄνειδος αὑτοῦ καὶ
οἰκίας καὶ πατρίδος ὄντα καὶ τοῦ σύμπαντος
ἀνθρώπων γένους.</p></div>

<div type="textpart" subtype="section" n="39"><p>ὁ δὲ παιδεραστὴς ἴστω<ref target="7-499-2"/> τὴν
αὐτὴν δίκην ὑπομένων, ἐπειδὴ τὴν παρὰ φύσιν
ἡδονὴν διώκει καὶ τὰς πόλεις τό γε ἐπ᾿ αὐτὸν ἧκον
μέρος ἐρήμους καὶ κενὰς ἀποδείκνυσιν οἰκητόρων
διαφθείρων τὰς γονὰς καὶ προσέτι τῶν μεγίστων
κακῶν, ἀνανδρίας καὶ μαλακίας, ὑφηγητὴς καὶ




<pb n="7.501"/>

διδάσκαλος ἀξιοῖ γενέσθαι τοὺς νέους ὡραΐζων
καὶ τὸ τῆς ἀκμῆς ἄνθος ἐκθηλύνων, ὃ πρὸς ἀλκὴν
καὶ ῥώμην ἀλείφειν ἁρμόττον ἦν, καὶ τελευταῖον
ὅτι κακοῦ τρόπον γεωργοῦ τὰς μὲν βαθυγείους
καὶ εὐκάρπους ἀρούρας χερσεύειν ἐᾷ μηχανώμενος
ἐπ᾿ αὐταῖς ἀγονίαν, ἐξ ὧν δ᾿ οὐδὲν βλάστημα
προσδοκᾶται τὸ παράπαν, εἰς ταῦτα πονεῖται μεθ᾿
ἡμέραν τε καὶ νύκτωρ.</p></div>

<div type="textpart" subtype="section" n="40"><p>αἴτιον δ᾿ οἶμαι τὸ παρὰ
πολλοῖς τῶν δήμων ἀκρασίας καὶ μαλακίας ἆθλα
κεῖσθαι· τοὺς γοῦν ἀνδρογύνους ἔστιν ἰδεῖν διὰ
πληθυούσης ἀγορᾶς ἀεὶ σοβοῦντας κἀν ταῖς ἑορταῖς
προπομπεύοντας καὶ τὰ ἱερὰ τοὺς ἀνιέρους διειληχότας
καὶ μυστηρίων καὶ τελετῶν κατάρχοντας
καὶ &lt;</p></div>

<div type="textpart" subtype="section" n="41"><p>τὰ&gt; Δήμητρος ὀργιάζοντας. ὅσοι δ᾿ αὐτῶν
τὴν καλὴν νεανιείαν προσεπιτείνοντες εἰς ἅπαν
ὠρέχθησαν μεταβολῆς τῆς εἰς γυναῖκας καὶ τὰ
γεννητικὰ προσαπέκοψαν, ἁλουργίδας ἀμπεχόμενοι
καθάπερ οἱ μεγάλων ἀγαθῶν αἴτιοι ταῖς πατρίσι
προέρχονται δορυφορούμενοι, τοὺς ὑπαντῶντας
ἐπιστρέφοντες.</p></div>

<div type="textpart" subtype="section" n="42"><p>εἰ δ᾿ ἦν ἀγανάκτησις οἵα παρὰ
τῷ ἡμετέρῳ νομοθέτῃ κατὰ τῶν τὰ τοιαῦτα
τολμώντων καὶ ὡς κοινὰ τῶν πατρίδων ἄγη καὶ
μιάσματα δίχα συγγνώμης ἀνῃροῦντο, πολλοὺς ἂν
ἑτέρους συνέβαινε νουθετεῖσθαι· αἱ γὰρ τῶν προκαταγνωσθέντων
ἀπαραίτητοι τιμωρίαι ἀνακοπὴν
οὐ βραχεῖαν ἐργάζονται τοῖς ζηλωταῖς τῶν ὁμοίων
ἐπιτηδευμάτων.
<pb n="7.503"/>
</p></div>

<div type="textpart" subtype="section" n="43"><p>
<milestone unit="altchapter" n="8"/> <milestone unit="altpage" n="307"/> Ἀλλὰ γὰρ ἔνιοι τὰς Συβαριτῶν καὶ τὰς
ἔτι λαγνιστέρων ἐπιθυμίας ζηλώσαντες τὸ μὲν
πρῶτον ὀψοφαγίαις καὶ οἰνοφλυγίαις καὶ ταῖς
ἄλλαις ταῖς γαστρὸς καὶ τῶν μετὰ γαστέρα
ἡδοναῖς ἐνησκήθησαν, εἶτα δὲ κορεσθέντες ἐξύβρισαν—ὕβριν
γὰρ κόρος γεννᾶν πέφυκεν—, ὡς
ὑπὸ φρενοβλαβείας λυττᾶν καὶ ἐπιμεμηνέναι μηκέτ᾿
ἀνθρώποις εἴτ᾿ ἄρρεσιν εἴτε θηλείαις ἀλλὰ καὶ
ἀλόγοις ζῴοις, ὥσπερ ἐν Κρήτῃ φασὶ τὸ παλαιὸν
τὴν γυναῖκα Μίνω τοῦ βασιλέως ὄνομα Πασιφάην·
</p></div>

<div type="textpart" subtype="section" n="44"><p>ταύρου γὰρ ἐρασθεῖσαν καὶ τῷ πάθει σφαδᾴζουσαν
ἕνεκα τῆς περὶ τὴν ὁμιλίαν ἀπογνώσεως—ἀποτυγχανόμενος
γὰρ ἔρως οὐ μετρίως ἐπιτείνεται—Δαιδάλῳ
τὴν κατέχουσαν συμφορὰν ἀνενεγκεῖν,
ὃς ἦν τῶν κατ᾿ αὐτὸν ἄριστος δημιουργός· τὸν δὲ
πάνυ δεινὸν ὄντα ταῖς ἐπινοίαις τὰ ἀθήρατα θηρᾶν
δούρειον κατασκευάσαι βοῦν καὶ διὰ τῆς ἑτέρας
πλευρᾶς ἐνθεῖναι τὴν Πασιφάην, τὸν δὲ ταῦρον
ὁρμήσαντα ὡς ἐπὶ ζῷον συγγενὲς ἐπιβαίνειν·
ἐγκύμονα δὲ γενομένην χρόνοις ὕστερον ἀποτεκεῖν
μιξόθηρα τὸν ἐπικαλούμενον Μινώταυρον.</p></div>

<div type="textpart" subtype="section" n="45"><p>εἰκὸς
δὲ καὶ ἄλλας ἔσεσθαι Πασιφάας, ἀχαλινώτων
ἐωμένων τῶν παθῶν, καὶ οὐ γυναῖκας μόνον ἀλλὰ
καὶ ἄνδρας ἐπιμανήσεσθαι θηρίοις, ἐξ ὧν γενήσεσθαι
τέρατα παλίμφημα, μηνύματα τῆς ἀνθρώπων
ὑπερβαλλούσης βδελυρίας· δι᾿ ἣν ἴσως καὶ αἱ τῶν
ἀνυπάρκτων καὶ μεμυθευμένων ἀγένητοι φύσεις
Ἱπποκενταύρων καὶ Χιμαιρῶν καὶ τῶν ὁμοιοτρόπων
ἔσονται.</p></div>

<div type="textpart" subtype="section" n="46"><p>τοσοῦτον δ᾿ ἄρα τὸ
προμηθὲς ἐν τοῖς ἱεροῖς νόμοις ἐστίν, ὥσθ᾿ ὑπὲρ


<pb n="7.505"/>

τοῦ μηδεμίαν ἔκθεσμον ὁμιλίαν ἀνθρώπους προσίεσθαι
διείρηται μηδὲ κτῆνος ἐᾶν ὑπό τινος
ἑτερογενοῦς ὀχεύεσθαι· τράγον οὐδεὶς ἐάσει ποιμὴν
Ἰουδαῖος ἐπιβαίνειν ἀμνάδι οὐδὲ κριὸν· χιμαίρᾳ
οὐδὲ βοῦν ἵππῳ, εἰ δὲ μή, δώσει δίκας ὡς φύσεως
δόγμα λύων, ᾗ τὰ ἀνωτάτω γένη διατηρεῖν ἐπιμελὲς
οὐ νοθευόμενα.</p></div>

<div type="textpart" subtype="section" n="47"><p>τοὺς ὀρεῖς ἔνιοι μὲν ἁπάντων
ὑποζυγίων προτιμῶσιν, ἐπειδὴ τὰ σώματα αὐτοῖς
πέπηγε καὶ σφόδρα νενεύρωται, κἀν τοῖς ἱπποφορβίοις
καὶ ταῖς ἱπποστάσεσιν ὄνους ὑπερμεγέθεις,
οὓς προσαγορεύουσι κήλωνας, ἀνατρέφουσιν, ἵνα
ταῖς θηλείαις ἐπιβαίνωσι πώλοις, αἳ δὴ μικτὸν
ζῷον ἀποτίκτουσιν ἡμίονον, ἧς παρὰ φύσιν τὴν
γένεσιν εἰδὼς ἀνὰ κράτος ἀπεῖπε Μωυσῆς καθολικωτέρᾳ
προστάξει, τοῖς ἀνομοιογενέσι μὴ ἐφεὶς
ὀχεύειν ἢ ὀχεύεσθαι.</p></div>

<div type="textpart" subtype="section" n="48"><p>προὐνόησε μὲν οὖν ἀναλόγως
τοῦ πρέποντος καὶ ἀκολούθου τῇ φύσει, μακρόθεν
δ᾿ ὡς ἀπὸ σκοπῆς ἐσωφρόνισεν ἀνθρώπους, ἵν᾿ ἐκ
τῶνδε προμαθόντες ἄνδρες ὁμοῦ καὶ γυναῖκες
ἀνέχωσιν ὁμιλιῶν ἐκνόμων.</p></div>

<div type="textpart" subtype="section" n="49"><p>ἐάν τε οὖν ἀνὴρ
ὀχεύῃ τετράπουν ἐάν τε γυνὴ ὑπὸ τετράποδος
ὀχεύηται, θνῃσκέτωσαν καὶ οἱ ἄνθρωποι καὶ τὰ
τετράποδα, οἱ μὲν ὅτι ὑπὲρ τοὺς  <milestone unit="altpage" n="308"/> ὅρους ἀκρασίας
αὐτῆς ἤλασαν εὑρεταὶ γενόμενοι παρηλλαγμένων
ἐπιθυμιῶν καὶ ὅτι ἡδονὰς ἀηδεστάτας ἐκαινούργησαν,
ὧν καὶ ἡ διήγησις αἰσχίστη, τὰ δὲ ὅτι τοιούτοις
ὀνείδεσιν ὑπηρέτησε καὶ ἵνα μηδὲν ἢ τέκῃ




<pb n="7.507"/>

ἢ γεννήσῃ παλίμφημον, οἷα εἰκὸς ἐκ τοιούτων
μιασμάτων·</p></div>

<div type="textpart" subtype="section" n="50"><p>ἄλλως τε οἷς καὶ βραχὺ μέλει τοῦ
πρέποντος οὐκέτ᾿ ἂν χρήσαιντο τοῖς θρέμμασιν
εἰς οὐδεμίαν τῶν περὶ βίον ὑπηρεσίαν, μυσαττόμενοι
καὶ ἀποστρεφόμενοι καὶ τὴν ὄψιν αὐτὴν
δυσχεραίνοντες καὶ νομίζοντες ὧν ἂν προσάψαιτο
κἀκεῖνα εὐθὺς ἀκάθαρτα εἶναι· τὰ δὲ μηδαμῇ
χρήσιμα τῷ βίῳ ζῆν εἰ καὶ λυσιτελὲς<ref target="7-507-1"/> ἀλλ᾿ οὖν
περιττὸν “ἄχθος γῆς,” ὡς εἶπέ τις.
</p></div>

<div type="textpart" subtype="section" n="51"><p><milestone unit="altchapter" n="9"/> Πάλιν πόρνην ἡ κατὰ Μωυσῆν οὐ παραδέχεται
πολιτεία κοσμιότητος καὶ αἰδοῦς καὶ
σωφροσύνης καὶ τῶν ἄλλων ἀρετῶν ἀλλοτρίαν, ἣ
ἀναπιμπλᾶσα τὰς ψυχὰς ἀνδρῶν ὁμοῦ καὶ γυναικῶν
ἀκολασίας τὸ μὲν τῆς διανοίας ἀθάνατον κάλλος
αἰσχύνει, τὴν δὲ τοῦ σώματος ὀλιγοχρόνιον εὐμορφίαν
προτιμᾷ, παραρριπτοῦσα μὲν αὑτὴν τοῖς
ἐπιτυχοῦσι, τὴν δ᾿ ὥραν ὥσπερ τι τῶν ὠνίων ἐπ᾿
ἀγορᾶς πιπράσκουσα, καὶ ἐπὶ μὲν θήρᾳ τῶν νέων
ἕκαστα λέγει τε καὶ πράττει, τοὺς δὲ ἐραστὰς
ἀλείφει κατὰ ἀλλήλων αἴσχιστον ἆθλον αὑτὴν
προτιθεῖσα τοῖς τὸ πλέον εἰσενεγκοῦσιν. ὡς λύμη
καὶ ζημία καὶ κοινὸν μίασμα καταλευέσθω, τὰς
τῆς φύσεως διαφθείρασα χάριτας, ἃς ἥρμοττε
καλοκἀγαθίᾳ προσεπικοσμῆσαι.
<pb n="7.509"/>
</p></div>

<div type="textpart" subtype="section" n="52"><p><milestone unit="altchapter" n="10"/> <ref target="7-509-1"/>Μοιχείας δὲ τὰς μὲν ἢ αὐτοφώρους ἢ ἐναργέσιν
ἐλέγχοις πιστουμένας ὑπαιτίους ἀπέφηνεν
ὁ νόμος, τὰς δὲ καθ᾿ ὑπόνοιαν οὐκ ἐδικαίωσεν
ἐξετάζεσθαι πρὸς ἀνθρώπων, ἀλλὰ εἰς τὸ τῆς
φύσεως ἤγαγε δικαστήριον, ἐπειδήπερ ἄνθρωποι
μὲν τῶν ἐμφανῶν ἐπιγνώμονες, θεὸς δὲ καὶ τῶν
ἀδήλων, ᾧ μόνῳ δυνατὸν ψυχὴν ἐναργῶς θεάσασθαι.
φησὶν οὖν τῷ ὑπονοήσαντι ἀνδρί·</p></div>

<div type="textpart" subtype="section" n="53"><p>γραψάμενος
πρόκλησιν εἰς τὴν ἱερόπολιν ἴθι σὺν τῇ
γυναικὶ καὶ καταστὰς ἐπὶ τῶν δικαστῶν ἀπογύμνωσον
τὸ παραστάν σοι τῆς ὑπονοίας πάθος,
μὴ ὡς ἄν τις συκοφάντης ἢ κακοτεχνῶν ὑπὲρ τοῦ
πάντως περιγενέσθαι, ἀλλ᾿ ὡς ἄν τις τῆς ἀληθείας
ἀκριβὴς ἐξεταστὴς ἄνευ σοφιστείας.</p></div>

<div type="textpart" subtype="section" n="54"><p>ἡ δὲ γυνὴ
δύο κινδύνους ὑπομένουσα, τὸν μὲν ὑπὲρ ψυχῆς,
τὸν δὲ  <milestone unit="altpage" n="309"/> αἰσχύνης βίου, παντὸς ἀργαλεώτερον
θανάτου, κρινάτω παρ᾿ αὑτῇ τὸ πρᾶγμα, κἄν μὲν
καθαρεύῃ, θαρροῦσα ἀπολογείσθω, εἰ δὲ ὑπὸ τοῦ
συνειδότος ἐλέγχοιτο, καταδυέσθω, προκάλυμμα
τῶν ἁμαρτημάτων αἰδῶ ποιησαμένη· τὸ γὰρ μέχρι
τέλους ἀναισχυντεῖν ὑπερβολὴ κακίας.</p></div>

<div type="textpart" subtype="section" n="55"><p>ἐὰν δὲ
ἀμφήριστα ᾖ τὰ λεχθέντα καὶ μηδέτερον καθέλκῃ
μέρος, ἴτωσαν εἰς τὸ ἱερόν, καὶ ὁ μὲν ἀνὴρ στὰς
ἀντικρὺ τοῦ βωμοῦ, παρόντος τοῦ κατ᾿ ἐκείνην
τὴν ἡμέραν ἱερωμένου, δηλούτω τὴν ὑπόνοιαν, ἅμα
καὶ κομίζων ἄλευρον κρίθινον, εἶδός τι θυσίας
ὑπὲρ τῆς γυναικός, εἰς ἔνδειξιν τοῦ μὴ κατ᾿ ἐπήρειαν
ἀλλ᾿ ἀπὸ γνώμης ὑγιοῦς κατ᾿ ἐνδοιασμὸν

<pb n="7.511"/>
εὔλογον αἰτιᾶσθαι.</p></div>

<div type="textpart" subtype="section" n="56"><p>ὁ δὲ ἱερεὺς λαβὼν προτεινέτω
τῇ γυναικὶ καὶ τοὐπίκρανον ἀφελών, ἵν᾿ ἐπικρίνηται
γεγυμνωμένῃ τῇ κεφαλῇ, τὸ τῆς αἰδοῦς περιῃρημένη
σύμβολον, ᾧ ταῖς εἰς ἅπαν ἀναιτίοις ἔθος
χρῆσθαι. μήτε δὲ ἔλαιον μήτε λιβανωτὸς ὡς ἐπὶ
τῶν ἄλλων θυσιῶν παρέστω, διὰ τὸ μὴ ἐπὶ χαρτοῖς
ἀλλ᾿ ἄγαν ὀδυνηροῖς τὴν θυσίαν μέλλειν ἐπιτελεῖσθαι.
</p></div>

<div type="textpart" subtype="section" n="57"><p>κρίθινον δ᾿ ἐστὶ τὸ ἄλευρον, ἴσως
ἐπειδὴ ὑπαμφίβολός ἐστιν ἡ ἀπὸ κριθῆς τροφὴ
καὶ ἀλόγοις ζῴοις καὶ ἀτυχέσιν ἀνθρώποις ἐφαρμόζεται,<ref target="7-511-1"/>
σύμβολον τοῦ τὴν μεμοιχευμένην οὐδὲν
θηρίων διαφέρειν, ὧν ἀδιακρίτους εἶναι καὶ ἀνεπιστάτους
τὰς ὀχείας συμβέβηκε, τὴν δὲ καθαρεύουσαν
τῶν ἐγκλημάτων τὸν οἰκεῖον ἀνθρώπων
βίον ἐζηλωκέναι.</p></div>

<div type="textpart" subtype="section" n="58"><p>λαβὼν δέ, φησίν, ὁ ἱερεὺς
κεραμεοῦν ἀγγεῖον ἐγχείτω καθαρὸν ὕδωρ ἐκ
πηγῆς ἀρυσάμενος καὶ ἐπιφερέτω βῶλον γῆς ἐκ
τοῦ κατὰ τὸ ἱερὸν ἐδάφους· ἅπερ οἶμαι καὶ αὐτὰ
συντείνειν πρὸς τὴν ἔρευναν τῆς ἀληθείας διὰ συμβόλων,
τὸ μὲν κεραμεοῦν ἀγγεῖον πρὸς τὸ μεμοιχεῦσθαι,
διὰ τὸ εὐκάτακτον, θάνατος γὰρ ἡ κατὰ
μοιχῶν δίκη, ἡ δὲ γῆ καὶ τὸ ὕδωρ πρὸς τὸ καθαρεύειν
τῆς αἰτίας, ἐπειδὴ δι᾿ ἀμφοτέρων αἱ
γενέσεις καὶ αὐξήσεις καὶ τελειώσεις ἁπάντων.
</p></div>

<div type="textpart" subtype="section" n="59"><p>ὅθεν ἑκάτερον οὐκ ἀπὸ σκοποῦ καὶ τοῖς ὀνόμασιν



<pb n="7.513"/>

ἐπεκόσμησε, τὸ μὲν ὕδωρ εἰπὼν δεῖν “καθαρὸν”
λαμβάνειν καὶ “ζῶν,” ἐπεὶ ἀνυπαίτιος ἡ γυνὴ
καθαρεύει τὸν βίον καὶ ζῆν ὀφείλει, τὴν δὲ γῆν
οὐκ ἀπὸ τοῦ τυχόντος ἀλλ᾿ ἀπὸ τοῦ ἱεροῦ ἐδάφους,
ὅπερ ἀναγκαῖον ἀρετᾶν, ὡς καὶ γυναῖκα τὴν
σώφρονα.</p></div>

<div type="textpart" subtype="section" n="60"><p>τούτων δὲ προευτρεπισθέντων, ἡ μὲν
ἀκατακαλύπτῳ τῇ κεφαλῇ τὸ κρίθινον ἄλευρον
κομίζουσα, καθάπερ ἐλέχθη, παρίτω, ὁ δὲ ἱερεὺς
[ἀντικρὺ] τὸ κεραμεοῦν ἀγγεῖον, ἐν ᾧ ὕδωρ ἐστὶ
καὶ γῆ, &lt;</p></div>

<div type="textpart" subtype="section" n="61"><p>ἀντικρὺ&gt; στὰς ἐπιλεγέτω τάδε· “εἰ μὲν
τοὺς ἐπὶ γάμοις θεσμοὺς οὐ παραβέβηκας οὐδ᾿
ἀνὴρ ἕτερος ὡμίλησέ σοι καθυφεμένῃ τὰ πρὸς τὸν
 <milestone unit="altpage" n="310"/> νόμῳ<ref target="7-513-1"/> συνοικισθέντα δίκαια, ἀνυπαίτιος καὶ ἀθῷος
ἴσθι· εἰ δ᾿ ὠλιγώρησας μὲν ἀνδρὸς καινὰς δὲ
ἐζήλωσας<ref target="7-513-2"/> ἐπιθυμίας ἢ ἐρασθεῖσα ἢ ἐρασθέντι
ἐνδοῦσα, τὰ ἀναγκαιότατα καὶ φίλτατα προδοῦσα
καὶ νοθεύσασα, μὴ ἀγνόει πάσαις ἀραῖς ἔνοχος
γεγενημένη, ὧν τὰ δείγματα ἀναφανεῖς ἐπὶ τοῦ
σώματος. ἴθι δὴ ἔκπινε ποτὸν ἐλέγχου, ὃ τὰ
κεκρυμμένα νῦν καὶ ἀδηλούμενα ἀπαμφιάσει καὶ
ἀπογυμνώσει.</p></div>

<div type="textpart" subtype="section" n="62"><p>” ταῦτα γράψας ἐν χαρτιδίῳ καὶ
ἀπαλείψας τῷ κατὰ τὸ ἀγγεῖον ὕδατι προτεινέτω
τῇ γυναικί· ἠ δὲ πιοῦσα ἀπαλλαττέσθω προσδοκῶσα
ἢ σωφροσύνης ἆθλον ἢ ἀκολασίας τὴν
ἀνωτάτω τιμωρίαν. εἰ μὲν γὰρ σεσυκοφάντηται,
σπορὰν καὶ γένεσιν τέκνων ἐλπιζέτω τῶν ἐπὶ





<pb n="7.515"/>

στειρώσει καὶ ἀγονίᾳ φόβων καὶ φροντίδων ἀλογοῦσα·
εἰ δ᾿ ἐστὶν ἔνοχος, ἐφεδρεύσοντα ἴστω
γαστρὸς ὄγκον οἰδούσης καὶ πιμπραμένης καὶ τῶν
περὶ μήτραν δεινὴν κάκωσιν, ἣν καθαρὰν οὐκ
ἠξίωσε διατηρεῖν ἀνδρὶ τῷ κατὰ πάτρια γήμαντι.
</p></div>

<div type="textpart" subtype="section" n="63"><p>τοσαύτην δ᾿ ἔχει πρόνοιαν ὁ νόμος τοῦ μηδὲν ἐπὶ
γάμοις νεωτερίζεσθαι, ὥστε καὶ τοὺς συνιόντας
εἰς ὁμιλίαν ἄνδρας καὶ γυναῖκας κατὰ τοὺς ἐπὶ
γάμοις θεσμούς, ὅταν εὐνῆς ἀπαλλάττωνται, οὐ
πρότερον ἐᾷ τινος ψαύειν ἢ λουτροῖς καὶ περιρραντηρίοις
χρῆσθαι, πόρρωθεν μοιχείας ἀνείργων καὶ
τῶν ἐπὶ μοιχείαις ἐγκληματων.
</p></div>

<div type="textpart" subtype="section" n="64"><p><milestone unit="altchapter" n="11"/> Ἐὰν δέ τις χήραν ἀποθανόντος ἀνδρὸς ἢ καὶ
διαζευχθεῖσαν ἄλλως βιασάμενος αἰσχύνῃ, κουφότερον
ἢ κατὰ μοιχείαν ἁμάρτημα δρῶν, ἥμισυ
σχεδὸν ἐκείνου, τῆς μὲν θανάτου τιμωρίας ἀφείσθω,
βίαν δὲ καὶ ὕβριν καὶ ἀκολασίαν καὶ θράσος τὰ
αἴσχιστα ὡς κάλλιστα ἀποδεξάμενος κατηγορείσθω
καὶ ὅ τι χρὴ παθεῖν ἢ ἀποτῖσαι τιμάτω<ref target="7-515-1"/> τὸ δικαστήριον
ἐπ᾿ αὐτῷ.
</p></div>

<div type="textpart" subtype="section" n="65"><p><ref target="7-515-2"/>Ἀδελφὸν μὲν καὶ συγγενὲς ἀδίκημα μοιχείας
φθορά, καθάπερ ἐκ μητρὸς μιᾶς, ἀκολασίας, φύντα<ref target="7-515-3"/>·







<pb n="7.517"/>

ἣν ἔνιοι τῶν εἰωθότων εὐπρεπέσιν ὀνόμασι τὰ
αἰσχρὰ ἐπικοσμεῖν ἔρωτα ὀνομάζουσι τἀληθὲς
ὁμολογεῖν ἐρυθριῶντες. ἀλλ᾿ ὅμως, εἰ καὶ συγγενές,
οὐ παντάπασιν ὅμοιον, τῷ τὸ ἀδίκημα μὴ
εἰς πλείους χωρεῖν οἰκίας, ὡς ἐπὶ τῆς μοιχείας
συμβέβηκεν, ἀλλ᾿ εἰς μίαν συνῆχθαι τὴν τῆς
παρθένου.</p></div>

<div type="textpart" subtype="section" n="66"><p>λεκτέον οὖν τῷ κόρης ἀστῆς ἐπιθυμοῦντι·
“προπέτειαν καὶ θράσος ἀναίσχυντον
ἢ τὰς ἐπ᾿ ἐνέδρᾳ πάγας ἤ τι τῶν ὁμοιοτρόπων, ὦ
 <milestone unit="altpage" n="311"/> οὗτος, ἀποστραφεὶς μήτε ἀναφανδὸν μήτε λάθρα
πονηρὸς ἐξετασθῇς.</p></div>

<div type="textpart" subtype="section" n="67"><p>ἀλλ᾿ εἴπερ ἄρα τι τῇ ψυχῇ
πέπονθας πρὸς τὴν παῖδα οἰκεῖον, ἴθι πρὸς τοὺς
γονεῖς αὐτῆς, ἐὰν ζῶντες τυγχάνωσιν, εἰ δὲ μή,
πρὸς τοὺς ἀδελφοὺς ἢ ἐπιτρόπους ἢ ἄλλους κυρίους,
καὶ ἀπογυμνώσας τὸ σεαυτοῦ πάθος, ὡς χρὴ τὸν
ἐλεύθερον, αἴτει πρὸς γάμον καὶ παρακάλει μὴ
ἀνάξιος νομισθῆναι.</p></div>

<div type="textpart" subtype="section" n="68"><p>σκαιὸς γὰρ οὐδεὶς ἂν οὕτως
γένοιτο τῶν ἐπιμελουμένων τῆς παιδός, ὡς ἐναντιωθῆναι
πρὸς λιπαρεστέρας δεήσεις, καὶ μάλιστά
γε ἐπειδὰν ἐξετάσας ἀνευρίσκῃ μὴ κατεψευσμένον
ἢ ἐπιπόλαιον ἄλλως τὸ πάθος ἀλλ᾿ ἐπαληθεῦον καὶ
παγίως ἐνιδρυμένον.</p></div>

<div type="textpart" subtype="section" n="69"><p>” ἐὰν δέ τις λυττῶν καὶ
μεμηνώς, ἅπασι τοῖς ἐκ λογισμοῦ πολλὰ χαίρειν
φράσας, δυναστείαν τὸν οἶστρον καὶ τὴν ἐπιθυμίαν
ὑπολαβών, νόμου βίαν, ὥς φασί τινες, προτιμοτέραν
θέμενος, ἁρπάζῃ καὶ φθείρῃ ταῖς ἐλευθέραις ὡς
θεραπαίναις χρώμενος, τὰ πολέμου δρῶν ἐν εἰρήνῃ,
πρὸς τοὺς δικαστὰς ἀγέσθω.</p></div>

<div type="textpart" subtype="section" n="70"><p>κἂν μὲν ᾖ πατὴρ
τῇ βιασθείσῃ, βουλευέσθω περὶ ἐγγύης τῆς πρὸς<ref target="7-517-1"/>
τὸν ἐφθαρκότα· εἶτα ἐὰν μὲν ἀνανεύῃ, προικιζέτω

<pb n="7.519"/>

τὴν παῖδα ὁ φθορεὺς ἄλλως ζημιούμενος χρήμασιν,
ἐὰν δὲ συναινῇ καὶ συνεπιγράφηται, μηδὲν ὑπερτιθέμενος
ἀγέσθω προῖκα πάλιν τὴν ἴσην ὁμολογῶν
καὶ μήτε ἀναδύεσθαι τὴν ἐξουσίαν ἐχέτω μήτε
παραιτεῖσθαι, καὶ δι᾿ αὐτόν, ἵνα μὴ λαγνείας ἕνεκα
δοκῇ μᾶλλον ἢ κατ᾿ ἔρωτα νόμιμον ἐφθαρκέναι,
καὶ διὰ τὴν κόρην, ἵν᾿ αὐτῆς τὸ περὶ τὴν πρώτην
σύνοδον ἀτύχημα παρηγορηθῇ βεβαιοτάτῳ γάμῳ,
ὃν οὐδὲν ἄλλο τι ἢ θάνατος διαζεύξει.</p></div>

<div type="textpart" subtype="section" n="71"><p>ἐὰν δὲ
πατρὸς ὀρφανὴ τυγχάνῃ, πρὸς τῶν δικαστῶν
ἐρωτάσθω, εἴτε βούλεται συνοικεῖν εἴτε μή· ἐάν
τε δὲ συναινῇ ἐάν τε ἀρνῆται, τὰ αὐτὰ γινέσθω ἃ
ἂν καὶ ἐπὶ ζῶντι διωμολογήθη τῷ πατρί.
</p></div>

<div type="textpart" subtype="section" n="72"><p><milestone unit="altchapter" n="12"/> <ref target="7-519-1"/>Μεθόριόν τινες ὑπολαμβάνουσιν ἀδίκημα
εἶναι φθορᾶς καὶ μοιχείας ὑπογάμιον, ὅταν ὁμολογίαι
μὲν ὑπερεγγυήσωσι, μήπω δὲ τῶν γάμων
ἐπιτελεσθέντων ἕτερος ἀπατήσας τις ἢ καὶ βιασάμενος
εἰς ὁμιλίαν ἔλθῃ. παρ᾿ ἐμοὶ δὲ κριτῇ μοιχείας
καὶ τοῦτ᾿ ἐστὶν εἶδος· αἱ γὰρ ὁμολογίαι γάμοις
ἰσοδυναμοῦσιν, αἷς ἀνδρὸς ὄνομα καὶ γυναικὸς καὶ






<pb n="7.521"/>
τὰ ἄλλα τὰ ἐπὶ συνόδοις ἐγγράφεται.</p></div>

<div type="textpart" subtype="section" n="73"><p>ὧν χάριν
καταλεύειν ὁ νόμος ἀμφοτέρους προσέταξεν, ἐάν
γε ἀπὸ μιᾶς καὶ τῆς αὐτῆς γνώμης ἐπιθῶνται τοῖς
ἀδικήμασι συμφρονήσαντες· οὐχ οἷόν τε γὰρ μὴ
ἀπὸ τῶν αὐτῶν ὁρμηθέντας βουλευμάτων νομίζεσθαι
συναδικεῖν, οὐ συναδικοῦντας.</p></div>

<div type="textpart" subtype="section" n="74"><p>παρὰ γοῦν τὰς
τῶν τόπων διαφορὰς  <milestone unit="altpage" n="312"/> αὔξεσθαι συμβέβηκε καὶ
μειοῦσθαι τἀδίκημα· μεῖζον μὲν γάρ, ὡς εἰκός,
ἐστίν, εἰ πραχθείη κατὰ πόλιν, ἔλαττον δέ, εἰ
τειχῶν ἔξω κατ᾿ ἐρημίαν· ἐνταῦθα μὲν γὰρ βοηθὸς
οὐδὲ εἷς ἐστι τῇ παιδὶ πάνθ᾿ ὅσα ὑπὲρ τοῦ διατηρῆσαι
τὴν παρθενίαν ἄψαυστον καὶ ἀνεπιβούλευτον
λεγούσῃ τε καὶ δρώσῃ, ἐν ἄστει δὲ
βουλευτήρια, δικαστήρια, στρατηγῶν, ἀγορανόμων,
ἀστυνόμων, ἄλλων ἀρχόντων ὅμιλοι μεγάλοι καὶ
σὺν τούτοις ὁ δῆμος.</p></div>

<div type="textpart" subtype="section" n="75"><p>ἔστι γὰρ ἔστιν ἐν ἑκάστου
τῇ ψυχῇ, κἂν ἰδιώτης τυγχάνῃ, μισοπόνηρον πάθος,
ὃ διακινηθὲν ἀποδείκνυσι τὸν ἔχοντα κατ᾿ ἐκεῖνον
τὸν χρόνον ὑπέρμαχον καὶ προαγωνιστὴν αὐτοκέλευστον
τοῦ δόξαντος ἠδικῆσθαι.</p></div>

<div type="textpart" subtype="section" n="76"><p>
<milestone unit="para"/><milestone unit="altchapter" n="13"/> τῷ μὲν
οὖν διαπραξαμένῳ τὴν βίαν ἕπεται δίκη πανταχοῦ,
μηδὲν ἐκ τῆς τῶν χωρίων διαφορᾶς εὑρισκομένῳ
πρὸς ἐπανόρθωσιν ὧν ὕβρισε καὶ παρηνόμησε· τῇ
δὲ παιδί, καθάπερ ἔφην, τοτὲ μὲν ἔλεος καὶ
συγγνώμη τοτὲ δὲ ἀπαραίτητος τιμωρία παρακολουθήσει.
</p></div>

<div type="textpart" subtype="section" n="77"><p>καὶ περὶ ταύτης μέντοι πολυπραγμονητέον
τῷ δικαστῇ μὴ πάντ᾿ ἐπὶ τοὺς τόπους
ἀναφέροντι· δύναται γὰρ καὶ κατὰ μέσην τὴν πόλιν


<pb n="7.523"/>

ἄκουσα βεβιάσθαι καὶ ἔξω τῆς πόλεως ἑκοῦσα
πρὸς ἔκθεσμον ὁμιλίαν ἐνδοῦναι. διὸ παρατετηρημένως
καὶ σφόδρα καλῶς ἀπολογούμενος ὑπὲρ τῆς
ἐν ἐρημίᾳ φθειρομένης φησὶν ὁ νόμος· “ἐβόησεν
ἡ νεᾶνις, καὶ ὁ βοηθήσων οὐκ ἦν αὐτῇ,” ὥστε, εἰ
μήτε ἐβόησε μήτε ἠναντιώθη, βουλομένη δὲ
συναπῆρε, γένοιτ᾿ ἂν ἔνοχος, σόφισμα τοῦ βεβιάσθαι
δοκεῖν προστησαμένη τὸν τόπον.</p></div>

<div type="textpart" subtype="section" n="78"><p>καὶ μὴν ἐν πόλει
τί γένοιτ᾿ ἂν ὄφελος τῇ πάντα μὲν ἐθελούσῃ ποιεῖν
ὑπὲρ τῆς ἰδίας ἐπιτιμίας, ἀδυνατούσῃ δὲ ἕνεκα τῆς
περὶ τὸν ὑβριστὴν ἰσχύος; τί γάρ, εἰ μετὰ τῶν
ἄλλων<ref target="7-523-1"/> καταδήσειν ἢ τὸ στόμα ἀποφράξειεν, ὡς
μηδὲ φωνὴν ῥῆξαι δύνασθαι, γένοιτ᾿ ἂν ὄφελος ἐκ
τῶν συνοικούντων; τρόπον γάρ τινα ἥδε μὲν ἐν
πόλει διατρίβουσα κατ᾿ ἐρημίαν ἐστὶν ἅτε βοηθῶν
ἔρημος, ἡ δέ, κἂν μηδεὶς παρατυγχάνῃ, τῷ ἑκοῦσα
συναπᾶραι λέγοιτ᾿ ἂν οὐδὲν διαφέρειν τῆς ἐν
ἄστει.
</p></div>

<div type="textpart" subtype="section" n="79"><p><milestone unit="altchapter" n="14"/> Εἰσὶ δέ τινες περὶ τὰς ὁμιλίας ἁψίκοροι,
γυναικομανεῖς ἐν ταὐτῷ καὶ μισογύναιοι, συγκλύδων



<pb n="7.525"/>

καὶ μιγάδων ἠθῶν ἀνάπλεῳ, οἳ ταῖς πρώταις
εὐθὺς ὁρμαῖς ἐνδιδόντες, ὁποῖαί περ ἂν οὖσαι
τυγχάνωσιν, ἃς ἡνιοχεῖν δέον ἀχαλινώτους ἐῶσιν,
ἀπερισκέπτως καὶ ἀπροοράτως σώμασιν ὁμοῦ καὶ
πράγμασιν ἐπεμπίπτοντες τυφλῶν τρόπον, ἅτε ῥύμῃ
καὶ φορᾷ βιαίῳ συνωθοῦντες καὶ ἀνατρέποντες, οὐκ
ἐλάττω ὧν διατιθέασι πάσχουσι.</p></div>

<div type="textpart" subtype="section" n="80"><p>περὶ ὧν τάδε
νομοθετεῖται· κόρας οἱ ἀγόμενοι νόμῳ καὶ γάμους
θύσαντές τε καὶ ἑστιαθέντες, μηδὲν οἰκεῖον ἐπὶ
ταῖς γαμεταῖς πάθος σῴζοντες, ἀλλ᾿ ὑβρίσαντες <milestone unit="altpage" n="313"/>
καὶ ὡς ἑταίραις ταῖς ἀσταῖς προσενεχθέντες, ἐὰν
διάζευξιν τεχνάζωσι μηδεμίαν ἀπαλλαγῆς πρόφασιν
ἀνευρίσκοντες, εἶτ᾿ ἐπὶ τὸ συκοφαντεῖν τραπόμενοι
σπάνει φανερῶν ἐγκλημάτων πρὸς τὰ ἀφανῆ
τρέπωσι τὰς αἰτίας καὶ παρελθόντες κατηγορῶσιν,
ὅτι παρθένοις δόξαντες συνεληλυθέναι γυναῖκας ἐν
ταῖς πρώταις ὁμιλίαις ἐφώρασαν, ἀθροιζέσθω μὲν ἡ
γερουσία πᾶσα πρὸς τὴν κρίσιν, παρίτωσαν δὲ οἱ
τῶν κατηγορουμένων γονεῖς ἀπολογησόμενοι περὶ
κοινοῦ κινδύνου.</p></div>

<div type="textpart" subtype="section" n="81"><p>κίνδυνος γὰρ οὐ ταῖς θυγατράσι
μόνον περὶ τῆς τῶν σωμάτων ἁγνείας ἐστίν, ἀλλὰ
καὶ τοῖς ἐπιμεληταῖς, οὐ μόνον ὅτι εἰς τὸν ἀναγκαιότατον
τῆς ἀκμῆς καιρὸν οὐ παρετήρησαν, ἀλλ᾿
ὅτι καὶ ὡς παρθένους τὰς ὑφ᾿ ἑτέρων ἐφθαρμένας


<pb n="7.527"/>

ἐνεγύησαν ἀπατῶντες καὶ φενακίζοντες τοὺς λαμβάνοντας.
</p></div>

<div type="textpart" subtype="section" n="82"><p>εἶτα ἐὰν περιγένωνται τοῖς δικαίοις,
τιμάτωσαν οἱ δικασταὶ κατὰ τῶν ψευδεῖς αἰτίας
πλαττομένων χρημάτων ζημίας καὶ τὰς διὰ πληγῶν
εἰς τὰ σώματα ὕβρεις καὶ—τὸ πάντων ἐκείνοις
ἀηδέστατον—τὴν τῶν γάμων βεβαίωσιν, ἐὰν ὑπομένωσιν
αἱ γυναῖκες ἔτι τοῖς τοιούτοις συνοικεῖν·
ταῖς μὲν γὰρ ἐφίησιν ὁ νόμος θελούσαις καὶ μένειν
καὶ ἀπαλλάττεσθαι, τοὺς δὲ οὐδετέρου κυρίους
ἀπέφηνεν, ἀνθ᾿ ὧν ἐσυκοφάντησαν.
</p></div>

<div type="textpart" subtype="section" n="83"><p><milestone unit="altchapter" n="15"/> <ref target="7-527-1"/>Ὄνομα μὲν ἀνδροφονία κατὰ τοῦ κτείναντος
ἄνθρωπον ἐπιφημίζεται, τὸ δ᾿ ἀληθὲς ἔργον ἐστὶν
ἱεροσυλία καὶ ἱεροσυλιῶν ἡ μεγίστη, διότι τῶν ἐν
κόσμῳ κτημάτων καὶ κειμηλίων οὐδὲν οὔτε ἱεροπρεπέστερον
οὔτε θεοειδέστερόν ἐστιν ἀνθρώπου·
* * *<ref target="7-527-2"/> παγκάλης εἰκόνος πάγκαλον ἐκμαγεῖον
ἀρχετύπου λογικῆς ἰδέας παραδείγματι τυπωθέν.
</p></div>

<div type="textpart" subtype="section" n="84"><p>τὸν οὖν ἀνδροφόνον εὐθὺς ἀσεβῆ καὶ ἀνοσιουργὸν
ὑποληπτέον, ἀνοσιουργημάτων καὶ ἀσεβημάτων
δρῶντα τὸ μέγιστον, ὃν ἀμείλικτα ἐργασάμενον





<pb n="7.529"/>

ἀναιρετέον, ἐπειδὴ<ref target="7-529-1"/> μυρίων θανάτων ἐπάξιος ὢν ἕνα
ὑπομένει διὰ τὸ τῆς τιμωρίας ἀθάνατον<ref target="7-529-2"/> εἰς πλῆθος
μὴ πεφυκυίας συναύξεσθαι· χαλεπὸν δὲ οὐδέν, εἰ
ταὐτὸν οἷς διέθηκέ τις πείσεται.</p></div>

<div type="textpart" subtype="section" n="85"><p>καίτοι πῶς ἐστι
ταὐτόν, εἰ καὶ χρόνοις καὶ πράξεσι καὶ βουλήμασι
καὶ προσώποις διαλλάττει; ἢ οὐχὶ τὸ μὲν χειρῶν
ἄρχειν ἀδίκων ἐστὶ πρότερον, τὸ δ᾿ ἀμύνεσθαι
ὕστερον; καὶ ἀνδροφονία μὲν παρανομώτατον, ἡ δὲ
κατὰ ἀνδροφόνων κόλασις νομιμώτατον; καὶ ὁ μὲν
κτείνας ἐκπεπλήρωκε τὴν ἐπιθυμίαν ὃν προῄρητο
ἀνελών, ὁ δὲ πεπονθὼς ἅτε γεγονὼς ἐκποδὼν οὔτ᾿
ἀντιδιαθεῖναι οὔτ᾿ ἀντεφησθῆναι δυνατός ἐστι; καὶ
ὁ μὲν ἐπιβουλεύειν αὐτοχειρίᾳ  <milestone unit="altpage" n="314"/> πέφυκε δι᾿ ἑαυτοῦ,
τῷ δ᾿ ἀτελὴς ἡ ἐπέξοδος, εἰ μὴ συγγενεῖς ἢ φίλοι
προαγωνίσαιντο λαβόντες τοῦ πάθους οἶκτον;
</p></div>

<div type="textpart" subtype="section" n="86"><p>Ἐάν τις ἐπανατείνηται ξίφος, ὥστε ἀποκτεῖναι,
κἂν μὴ ἀνέλῃ, ἔνοχος ἔστω προαιρέσει γεγονὼς
ἀνδροφόνος, εἰ καὶ μὴ τὸ τέλος τῇ γνώμῃ συνέδραμε.
τὰ δ᾿ αὐτὰ πασχέτω, κἂν σὺν τέχνῃ τις
ἐξ ἐνέδρας, οὐ θαρρῶν ἄντικρυς ἐπιχειρεῖν, βουλεύῃ




<pb n="7.531"/>

καὶ μηχανᾶται δολερῶς τὸν φόνον· ἐναγὴς γὰρ καὶ
οὗτος εἰ καὶ μήπω ταῖς χερσὶν ἀλλά τοι τῇ ψυχῇ
καθέστηκεν.</p></div>

<div type="textpart" subtype="section" n="87"><p>ὥσπερ γάρ, οἶμαι, πολεμίους οὐ μόνον
τοὺς ἤδη ναυμαχοῦντας ἢ πεζομαχοῦντας ἀλλὰ καὶ
τοὺς εἰς ἑκάτερον παρεσκευασαμένους καὶ τὰς
ἑλεπόλεις ἐφιστάντας τοῖς λιμέσι καὶ τείχεσι, κἂν
μήπω συμπλέκωνται, κρίνομεν, οὕτως καὶ ἀνδροφόνους
χρὴ νομίζειν οὐ τοὺς κτείναντας αὐτὸ
μόνον ἀλλὰ καὶ τοὺς πάντα δρῶντας εἰς τὸ ἀνελεῖν
ἢ φανερῶς ἢ λάθρα, κἂν μὴ τὸ ἀδίκημα ὦσιν
εἰργασμένοι.</p></div>

<div type="textpart" subtype="section" n="88"><p>ἐὰν δὲ καὶ ὑπὸ δειλίας
ἢ θράσους, μαχομένων καὶ ἐπιλήπτων παθῶν,
καταφυγεῖν τολμῶσιν εἰς τὸ ἱερὸν ὡς ἀσυλίαν
εὑρησόμενοι, κωλυτέον· κἂν φθῶσι<ref target="7-531-1"/> παρεισδύντες,
ἐκδοτέον ἐπ᾿ ἀναιρέσει τοιαῦτα ἐπιλέγοντας, ἀσυλίαν
ἀνιέροις τὸ ἱερὸν μὴ παρέχεσθαι. πᾶς γὰρ ὁ
ἀνίατα δρῶν ἐχθρὸς θεῷ· ἀνδροφόνοι δὲ ἀνίατα
δρῶσιν, ἐπεὶ καὶ οἱ ἀνδροφονηθέντες ἀνίατα πεπόνθασιν.
</p></div>

<div type="textpart" subtype="section" n="89"><p>ἢ τοῖς μὲν μηδὲν ἡμαρτηκόσιν, ἕως ἂν
ἀπολούσωνται καὶ περιρρανάμενοι καθαρθῶσι τοῖς
εἰωθόσι καθαρσίοις, ἄβατος ὁ νεώς ἐστι, τοὺς δὲ
ἐνόχους ἀνεκπλύτοις ἄγεσιν, ὧν τὰ μιάσματα
οὐδεὶς ἀπονίψει χρόνος, ἄξιον ἐπιφοιτᾶν καὶ ἐνδιατρίβειν
τοῖς ἕδεσιν, οὓς οὐδ᾿ ἂν οἰκία δέξαιτο
κοσμίων ἀνδρῶν οἷς μέλει τῶν ὁσίων;</p></div>

<div type="textpart" subtype="section" n="90"><p>
<milestone unit="para"/><milestone unit="altchapter" n="16"/> προστιθέντας



<pb n="7.533"/>

οὖν ἀδικήματα ἀδικήμασιν, ἀνδροφονίᾳ
παρανομίαν καὶ ἀσέβειαν, ἀναγκαῖον ἀπάγειν δώσοντας
δίκην, τοὺς ὡς ἔφην ἄξια μυρίων θανάτων,
οὐχ ἑνός, εἰργασμένους.  ἄλλως τε τοῖς
συγγενέσι καὶ φίλοις τοῦ δολοφονηθέντος ἀποκεκλείσεται
τὸ ἱερόν, εἰ ὁ ἀνδροφόνος ἐνδιατρίβοι,
μὴ ἂν ὑπομείνασιν εἰς ταὐτόν ποτε ἐλθεῖν· ἄτοπον
δὲ ἑνὸς ἕνεκα πολλοὺς καὶ τοῦ παρανομωτάτου
τοὺς παρανομηθέντας ἐξελαύνεσθαι, οἳ πρὸς τῷ
μηδὲν ἁμαρτεῖν ἔτι καὶ πένθος πρόωρον ἀνεδέξαντο.
</p></div>

<div type="textpart" subtype="section" n="91"><p>τάχα μέντοι καὶ τὰ μακρὰν ὀξυωπίᾳ λογισμοῦ
πεφυκὼς ἐμβλέπειν  <milestone unit="altpage" n="315"/> προὐνόησε μὴ φόνον ἐν τῷ
ἱερῷ γενέσθαι κατὰ τὰς ἐπιφοιτήσεις τῶν τοῦ
σφαγέντος ἐπιτηδείων, οὓς στοργή, πάθος ἀδούλωτον,
ὥσπερ τοὺς ἐνθουσιῶντας καὶ κατεχομένους
προκαλέσεται μόνον οὐκ αὐτοχειρίᾳ κτεῖναι τὸν
ἀνδροφόνον· οὗ γενομένου συμβήσεταί τι τῶν ἀνοσιωτάτων,
αἵματι γὰρ ἀνδροφόνων αἷμα θυσιῶν
ἀνακραθήσεται, τὸ καθωσιωμένον<ref target="7-533-1"/> τῷ μὴ καθαρῷ.
διὰ μὲν δὴ ταῦτα κελεύει καὶ ἀπ᾿ αὐτῶν τῶν
βωμῶν ἐκδοῦναι τὸν ἀνδροφόνον.
</p></div>

<div type="textpart" subtype="section" n="92"><p><milestone unit="altchapter" n="17"/> Ἀλλ᾿ οἱ μὲν ξίφεσιν ἢ δορατίοις ἢ βέλεσιν
ἢ ξύλοις ἢ λίθοις ἤ τισιν ὁμοιοτρόποις ἀναιροῦντες

<pb n="7.535"/>

δύνανται μὴ προβεβουλευμένοι μηδ᾿ ἐκ πολλοῦ παρ᾿
αὑτοῖς λελογισμένοι τὸ ἄγος, ἐκ ταὐτομάτου διακινηθέντες
καὶ θυμῷ δυνατωτέρῳ χρησάμενοι λογισμοῦ,
δρᾶσαι τὸν φόνον, ὡς ἡμίεργον τὴν πρᾶξιν
εἶναι, τῆς διανοίας μὴ προκατεσχημένης ἐκ μακροῦ
τοῖς μιάσμασιν.</p></div>

<div type="textpart" subtype="section" n="93"><p>εἰσὶ δὲ ἕτεροι πονηρότατοι,
χερσὶ καὶ γνώμαις ἐναγεῖς, οἱ μάγοι καὶ
φαρμακευταί, σχολὴν καὶ ἀναχώρησιν ἐνδιδόντες
αὑτοῖς πρὸς καιρίους ἐπιθέσεις καὶ τέχνας καὶ
μηχανὰς πολυτρόπους ἀνευρίσκοντες ἐπὶ ταῖς τῶν
πλησίον συμφοραῖς.</p></div>

<div type="textpart" subtype="section" n="94"><p>ὅθεν κελεύει φαρμακευτὰς καὶ
φαρμακίδας μηδεμίαν ἡμέραν ἀλλὰ μηδ᾿ ὥραν
ἐπιβιοῦν, ἀλλ᾿ ἅμα τῷ ἁλῶναι τεθνάναι, μηδεμιᾶς
ἐγγινομένης προφάσεως εἰς ἀναβολὴν καὶ ὑπέρθεσιν
τῆς τιμωρίας· τοὺς μὲν γὰρ ἄντικρυς ἐπιβουλεύοντας
δύναιτ᾿ ἄν τις φυλάξασθαι, τῶν δὲ
κρύφα συντιθέντων καὶ σκευωρούντων τὰς ἐπιθέσεις
φαρμακείαις οὐ ῥᾴδιον τὰς τέχνας συνιδεῖν.</p></div>

<div type="textpart" subtype="section" n="95"><p>ἀναγκαῖον
οὖν, ἃ μελλήσουσι δι᾿ αὐτοὺς ἕτεροι ποθεῖν,
τοὺς δρῶντας προδιαθεῖναι. καὶ γὰρ ἄλλως ὁ μὲν
ἐμφανῶς ξίφει κτείνων ἤ τινι ὅπλῳ τῶν ὁμοιοτρόπων
καθ᾿ ἕνα καιρὸν ὀλίγους ἀνελεῖ, φαρμάκοις
δὲ θανασίμοις μυρίους ὅσους τὴν ἐπιβουλὴν



<pb n="7.537"/>

οὐ προαισθανομένους ἐδωδίμοις τισὶν ἀναμίξας καὶ
συνανακερασάμενος.</p></div>

<div type="textpart" subtype="section" n="96"><p>ἤδη γοῦν πολυάνθρωπα συσσίτια
καθ᾿ ἑταιρείαν συνεληλυθότων ἐπὶ τοὺς αὐτοὺς
ἅλας καὶ τὴν αὐτὴν τράπεζαν ἐν σπονδαῖς ἄσπονδα
ἔπαθεν ἐξαίφνης διαφθαρέντα καὶ θάνατον ἀντ᾿
εὐωχίας ἀντηλλάξατο. διὸ προσήκει κατὰ τῶν
τοιούτων καὶ τοὺς ἐπιεικεστάτους καὶ τοὺς
μετριοπαθεστάτους φονᾶν, μόνον οὐκ αὐτόχειρας
γινομένους καὶ νομίζοντας εὐαγὲς εἶναι τὸ μὴ
ἑτέροις τὴν τιμωρίαν ἐπιτρέπειν ἀλλ᾿ ἑαυτοῖς.</p></div>

<div type="textpart" subtype="section" n="97"><p>πῶς
γὰρ οὐκ ἔστι πάνδεινον, διὰ τροφῆς ἣ τοῦ ζῆν
αἰτία καθέστηκε θάνατον τεχνάζειν καὶ τοῖς φύσει
τροφίμοις φθοροποιὸν ἐνεργάζεσθαι μεταβολήν, ἵνα
τινὲς διὰ φυσικὴν ἀνάγκην ἐπ᾿ ἐδωδὴν καὶ πόσιν
ἰόντες, οὐ προϊδόντες τὴν ἐνέδραν, ὡς σωτήρια
προσῶνται τὰ πανωλεθρίας αἴτια;</p></div>

<div type="textpart" subtype="section" n="98"><p>τὴν δ᾿ αὐτὴν
ὑπομενέτωσαν τιμωρίαν, κἄν [εἴ] τινες θανάσιμα
μὴ συντιθέντες τὰ δι᾿ ὧν μακραὶ κατασκευάζονται
 <milestone unit="altpage" n="316"/> νόσοι προσφέρωσι· θάνατοι γὰρ πολλάκις αἱρετώτεροι
νόσων εἰσὶ καὶ μάλιστα τῶν τοιούτων,
αἳ μήκεσι χρόνων ἀποτείνονται καὶ τέλος ἔχουσιν
οὐκ αἴσιον· δυσίατα γὰρ ἤδη καὶ παντελῶς
ἀθεράπευτα τὰ ἐκ φαρμακειῶν ἀρρωστήματα.
</p></div>

<div type="textpart" subtype="section" n="99"><p>χαλεπώτερα μέντοι συμβαίνειν φιλεῖ τῶν ἐν τοῖς
σώμασι καὶ &lt;τὰ&gt; περὶ τὰς ψυχὰς πάθη τῶν ἐπιβουλευομένων·
ἐκστάσεις γὰρ καὶ παραφροσύναι


<pb n="7.539"/>

καὶ ἀφόρητοι μανίαι κατασκήπτουσι, δι᾿ὧν ὁ νοῦς,
ἣν μεγίστην ἀπένειμεν ἀνθρώπων γένει δωρεὰν ὁ
θεός, κακούμενος πάσας κακώσεις, ὅταν ἀπογνῷ
τὰ σωτήρια, μετανίσταται καὶ μετοικίζεται τὸ τῆς
ψυχῆς φαυλότερον εἶδος ὑπολειπόμενος ἐν τῷ
σώματι, τὸ ἄλογον, οὗ καὶ τὰ θηρία μετέσχηκεν,
ἐπειδὴ πᾶς ὁ ἐρημωθεὶς λογισμοῦ τοῦ κρείττονος
μέρους ψυχῆς μεταβέβληκεν εἰς θήρειον φύσιν,
κἂν ἔτι μένωσιν οἱ τοῦ σώματος χαρακτῆρες
ἀνθρωπόμορφοι.
</p></div>

<div type="textpart" subtype="section" n="100"><p><milestone unit="altchapter" n="18"/> Τὴν μὲν οὖν ἀληθῆ μαγικήν, ὀπτικὴν
ἐπιστήμην οὖσαν, ᾗ τὰ τῆς φύσεως ἔργα τρανοτέραις
φαντασίαις αὐγάζεται, σεμνὴν καὶ περιμάχητον
δοκοῦσαν εἶναι, οὐκ ἰδιῶται μόνον ἀλλὰ
καὶ βασιλεῖς καὶ βασιλέων οἱ μέγιστοι καὶ μάλιστα
οἱ Περσῶν διαπονοῦσιν οὕτως, ὥστ᾿οὐδένα φασὶν
ἐπὶ βασιλείαν δύνασθαι παραπεμφθῆναι παρ᾿ αὐτοῖς,
εἰ μὴ πρότερον τοῦ μάγων γένους κεκοινωνηκὼς
τυγχάνοι.</p></div>

<div type="textpart" subtype="section" n="101"><p>ἔστι δέ τι παράκομμα ταύτης,
κυριώτατα φάναι κακοτεχνία, ἣν μηναγύρται καὶ
βωμολόχοι μετίασι καὶ γυναίων καὶ ἀνδραπόδων
τὰ φαυλότατα, περιμάττειν καὶ καθαίρειν κατεπαγγελλόμενα
καὶ στέργοντας μὲν εἰς ἀνήκεστον
ἔχθραν μισοῦντας δὲ εἰς ὑπερβάλλουσαν εὔνοιαν
ἄξειν ὑπισχνούμενα φίλτροις καὶ ἐπῳδαῖς τισιν,
εἶτα τοὺς ἀπλάστοις καὶ ἀκακωτάτοις ἤθεσι κεχρημένους
ἀπατᾷ τε καὶ ἀγκιστρεύεται, μέχρις ἂν
τὰς μεγίστας προσλάβωσι συμφοράς, δι᾿ ἃς οἰκείων
καὶ συγγενῶν ὅμιλοι μεγάλοι καὶ πολυάνθρωποι


<pb n="7.541"/>

κατὰ μικρὸν ὑπορρέοντες ἀψοφητὶ ταχέως ἐξεφθάρησαν.
</p></div>

<div type="textpart" subtype="section" n="102"><p>εἰς ἅπερ, οἶμαι, πάντα ἀπιδὼν ὁ ἡμέτερος
νομοθέτης οὐκ ἐᾷ τὰς κατὰ φαρμακευτῶν εἰς
ὕστερον ἀναβάλλεσθαι δίκας, παραχρῆμα τὰς
τιμωρίας ἀναπράττειν κελεύσας· αἱ γὰρ ὑπερθέσεις
τοὺς μὲν ὑπαιτίους ἐνευκαιρεῖν τοῖς αὐτοῖς ἀδικήμασι
παρορμῶσιν ἅτε θανατῶντας,<ref target="7-541-1"/> τοὺς δὲ εἰς
τὸ παθεῖν ὑπόπτους φοβερωτέρου δέους ἀναπιμπλᾶσι,
τὴν ἐκείνων ζωὴν θάνατον αὑτῶν εἶναι
νομίζοντας.</p></div>

<div type="textpart" subtype="section" n="103"><p> καθάπερ οὖν ἔχεις καὶ σκορπίους |<milestone unit="altpage" n="317"/> καὶ
ὅσα ἰοβόλα, πρὶν δακεῖν ἢ τρῶσαι ἢ συνόλως
ἐφορμῆσαι, θεασάμενοι μόνον χωρὶς ὑπερθέσεως
κτείνομεν, προφυλαττόμενοι διὰ τὴν ἐνυπάρχουσαν
αὐτοῖς κακίαν τὸ μηδὲν παθεῖν, τὸν αὐτὸν τρόπον
καὶ ἀνθρώπους ἄξιον τιμωρεῖσθαι, οἳ φύσεως ἐπιλαχόντες
ἡμέρου διὰ τὴν κοινωνίας αἰτίαν, λογικὴν
ψυχήν,<ref target="7-541-2"/> ἐπιτηδεύσει πρὸς θηρίων ἀτιθάσων ἀγριότητας
μετέβαλον ἐν ἡδονῇ καὶ ὠφελείᾳ τῇ πάσῃ
τιθέμενοι τὸ κακῶς ποιεῖν ὅσους ἂν δύνωνται.
</p></div>

<div type="textpart" subtype="section" n="104"><p><milestone unit="altchapter" n="19"/> Τοσαῦτ᾿ ἐν τῷ παρόντι περὶ φαρμακευτῶν
ἀποχρώντως λελέχθω. προσήκει μέντοι μηδὲ τοῦτ᾿
ἀγνοεῖν, ὅτι καιροὶ συμπίπτουσιν ἀβούλητοι πολλάκις


<pb n="7.543"/>

ἐν οἷς ἀνδροφονεῖ τις οὐκ ἐπὶ τοῦτ᾿ ἐλθὼν
ἢ παρεσκευασμένος, ἀλλ᾿ ἐξαπιναίως ἁρπασθεὶς
ὑπ᾿ ὀργῆς, ἀνηκέστου καὶ ἐπιβούλου πάθους, ὃ καὶ
τὸν ἔχοντα καὶ &lt;τὸν&gt; καθ᾿ οὗ γίνεται τὰ μέγιστα
βλάπτει.</p></div>

<div type="textpart" subtype="section" n="105"><p>προελθὼν γὰρ ἔστιν ὅτε εἰς ἀγορὰν
ἕνεκα πραγματείας ἐπειγούσης, ἐντυχών τινι προπετεστέρῳ
κακηγορεῖν ἢ τύπτειν ἐπιχειροῦντι ἢ καὶ
αὐτὸς ἄρξας τῆς πρὸς ἐκεῖνον διαφορᾶς, συμπλοκῆς
γενομένης, ὑπὲρ τοῦ διαζευχθῆναι καὶ θᾶττον
ἐκφυγεῖν ἢ πὺξ ἔπαισε τῇ χειρὶ ἢ λίθον ἀράμενος
ἔρριψε·</p></div>

<div type="textpart" subtype="section" n="106"><p>καιρίως δὲ τῆς πληγῆς ἐνεχθείσης, εἰ μὲν
εὐθὺς θνῄσκοι, καὶ ὁ παίσας θνῃσκέτω τὰ ἴσα οἷς
διέθηκε παθών· ἐὰν δὲ παραχρῆμα μὲν ἐκ τῆς
πληγῆς μὴ τελευτήσῃ, νόσῳ δὲ χρήσηται καὶ
κλινήρης γενόμενος ἐπιμελείας τυχὼν τῆς προσηκούσης
αὖθις ἐξαναστῇ καὶ προέλθῃ, κἂν μὴ
ποσὶν ἀρτίοις πως δύνηται βαδίζειν ἀλλ᾿ ὑπερειδόντων
τινῶν ἢ καὶ βακτηρίᾳ σκηριπτόμενος,
διττὰς ὁ παίσας ἐκτινέτω ζημίας, τὴν μὲν εἰς
ἀργίας ἐπανόρθωσιν, τὴν δ᾿ ἀντὶ τῶν ἰατρείων.
</p></div>

<div type="textpart" subtype="section" n="107"><p>καταθεὶς δ᾿ ἀπηλλάχθω τῆς ἐπὶ τῷ θανάτῳ τιμωρίας,
κἂν ὕστερον ὁ τὴν πληγὴν λαβὼν τελευτήσῃ·
τάχα γὰρ οὐκ ἀπὸ τῆς πληγῆς, ἐπειδὴ
ῥᾴων γενόμενος εἰς περίπατον προῆλθεν, ἀλλὰ καθ᾿
ἑτέρας αἰτίας, αἳ καὶ τοὺς ὑγιεινοτάτους τὰ σώματα
πολλάκις ἐξαίφνης ἐπιθέμεναι διέφθειραν.
<pb n="7.545"/>
</p></div>

<div type="textpart" subtype="section" n="108"><p>Ἐὰν δὲ συμπλακεὶς γυναικί τις ἐγκύῳ πληγὴν
ἐμφορήσῃ κατὰ τὴν γαστέρα, ἡ δὲ ἀμβλώσῃ, ἐὰν
μὲν ἄπλαστον καὶ ἀδιατύπωτον τὸ ἀμβλωθὲν τύχῃ,
ζημιούσθω, καὶ διὰ τὴν ὕβριν καὶ ὅτι ἐμποδὼν
ἐγένετο τῇ φύσει ζῳογονῆσαι τὸ κάλλιστον τεχνιτευούσῃ
καὶ δημιουργούσῃ ζῷον, ἄνθρωπον· εἰ δὲ
ἤδη μεμορφωμένον, ἁπάντων μελῶν τὰς οἰκείους
τάξεις καὶ ποιότητας ἀπειληφότων, θνῃσκέτω.</p></div>

<div type="textpart" subtype="section" n="109"><p>τὸ
γὰρ τοιοῦτον ἄνθρωπός ἐστιν, ὃν ἐν τῷ τῆς φύσεως
ἐργαστηρίῳ διεχρήσατο μήπω καιρὸν εἶναι νομιζούσης
εἰς φῶς προαγαγεῖν, ἐοικὸς ἀνδριάντι  <milestone unit="altpage" n="318"/> ἐν
πλαστικῇ κατακειμένῳ, πλέον οὐδὲν ἢ τὴν ἔξω
παραπομπὴν καὶ ἄνεσιν<ref target="7-545-1"/> ἐπιζητοῦντι.
</p></div>

<div type="textpart" subtype="section" n="110"><p><milestone unit="altchapter" n="20"/> Διὰ ταύτης τῆς προστάξεως καὶ ἕτερόν τι
μεῖζον ἀπηγόρευται, βρεφῶν ἔκθεσις, ὃ παρὰ πολλοῖς
τῶν ἄλλων ἐθνῶν ἕνεκα τῆς φυσικῆς ἀπανθρωπίας
χειρόηθες ἀσέβημα γέγονεν.</p></div>

<div type="textpart" subtype="section" n="111"><p>εἰ γὰρ τοῦ
μηδέπω ταῖς ὡρισμέναις τῶν καιρῶν περιόδοις
ἀποκυηθέντος προνοητέον, ὡς μὴ ἐξ ἐπιβουλῆς τι
δεινὸν πάθοι, πῶς οὐχὶ μᾶλλον τοῦ τελειογονηθέντος
καὶ ὥσπερ εἰς ἀποικίαν ἣν ἔλαχον ἄνθρωποι
προπεμφθέντος ἐπὶ τῷ μεταλαχεῖν τῶν τῆς φύσεως
δωρεῶν, ἃς ἀνίησιν ἐκ γῆς καὶ ὕδατος καὶ ἀέρος
καὶ οὐρανοῦ, παρέχουσα τῶν μὲν οὐρανίων τὴν




<pb n="7.547"/>

θέαν, τῶν δὲ ἐπιγείων τὸ κράτος καὶ τὴν ἡγεμονίαν,
καὶ πάσαις μὲν χορηγοῦσα ταῖς αἰσθήσεσιν ἄφθονα
τὰ πάντων, τῷ δὲ νῷ καθάπερ μεγάλῳ βασιλεῖ τὰ
μὲν διὰ τούτων ὡς ἂν δορυφόρων ὅσα αἰσθητά, τὰ
δ᾿ ἄνευ τούτων ὅσα λόγῳ καταληπτά;</p></div>

<div type="textpart" subtype="section" n="112"><p>τοσούτων
οὖν ἀποστεροῦντες ἀγαθῶν τοὺς παῖδας οἱ τροφεῖς,
ἅμα τῇ γενέσει τούτων μηδενὸς μεταδιδόντες,
ἴστωσαν νόμους φύσεως καταλύοντες καὶ τὰ μέγιστα
κατηγοροῦντες αὑτῶν, φιληδονίαν, μισανθρωπίαν,
ἀνδροφονίαν καὶ—τὸ χαλεπώτατον ἄγος—τεκνοκτονίαν.
</p></div>

<div type="textpart" subtype="section" n="113"><p>φιλήδονοι μὲν γάρ, εἰ μὴ σπορᾶς
ἕνεκα τέκνων καὶ τοῦ διαιωνίσαι τὸ γένος συνέρχονται
γυναιξὶν ἀλλὰ θηρώμενοι συῶν ἢ τράγων
τρόπον τὴν ἐξ ὁμιλίας ἀπόλαυσιν· μισάνθρωποι δὲ
τίνες ἂν εἶεν μᾶλλον ἢ οἱ τῶν γεννηθέντων ἐχθροὶ
καὶ ἀμείλικτοι δυσμενεῖς; εἰ μή τις οὕτως ἐστὶν
ἠλίθιος, ὡς ὑπολαβεῖν ὅτι πρὸς τοὺς ἀλλοτρίους
ἔνσπονδα γένοιντ᾿ ἂν οἱ τοὺς ἡνωμένους κατὰ γένος
ἔκσπονδα εἰργασμένοι.</p></div>

<div type="textpart" subtype="section" n="114"><p>τάς γε μὴν ἀνδροφονίας καὶ
τεκνοκτονίας ἐναργεστάταις βεβαιοῦνται πίστεσιν
οἱ μὲν αὐτόχειρες γινόμενοι καὶ τὴν πρώτην εἰσπνοὴν
τῶν βρεφῶν πιέζοντες καὶ ἀναθλίβοντες ὑπὸ
ὠμότητος καὶ δεινῆς ἀναλγησίας, οἱ δὲ εἰς ποταμὸν
ἢ θαλάττης βυθὸν ἀφιέντες, ὅταν ἀπαιωρήσωσιν
ἄχθος, ἵνα θᾶττον τῷ βάρει καταφέρηται·</p></div>

<div type="textpart" subtype="section" n="115"><p>οἱ δ᾿ ἐπ᾿ 
ἐρημίαν κομίζουσιν ἐκθήσοντες, ὡς μὲν αὐτοί
φασιν, ἐλπίδι σωτηρίας, ὡς δὲ τἀληθὲς ἔχει, πρὸς
ἀνιαροτάτας συμφοράς· ὅσα γὰρ ἀνθρωπίνων σαρκῶν


<pb n="7.549"/>

ἅπτεται θηρία, μηδενὸς ἀνείργοντος, ἐπιφοιτᾷ
καὶ εὐωχεῖται τῶν βρεφῶν, καλῆς θοίνης, ἣν οἱ
μόνοι κηδεμόνες καὶ πρὸ τῶν ἄλλων σῴζειν ὀφείλοντες,
πατὴρ καὶ μήτηρ, προὔθεσαν· καὶ τὰ
λείψανα μέντοι προσεπιλιχμῶνται τῶν οἰωνῶν οἱ
σαρκοβόροι καταπτάντες, ὅταν μὴ προαίσθωνται·
αἰσθόμενοι γὰρ καὶ περὶ τῶν ὅλων<ref target="7-549-1"/> πρὸς τοὺς χερσαίους
θῆρας κονίονται.</p></div>

<div type="textpart" subtype="section" n="116"><p> φέρε δ᾿ οὖν <milestone unit="altpage" n="319"/> τῶν ὁδῷ
παριόντων τινὰς ἡμέρῳ κινηθέντας πάθει λαβεῖν
οἶκτον καὶ ἔλεον τῶν ἐκτεθέντων, ὡς ἀνελέσθαι τε
καὶ τροφῆς μεταδοῦναι καὶ τῆς ἄλλης ἐπιμελείας
ἀξιῶσαι· ταυτὶ τὰ οὕτως χρηστὰ ἔργα τί νομίζομεν;
ἆρ᾿ οὐ τῶν γεννησάντων εἶναι καταδίκην,<ref target="7-549-2"/> εἴ γ᾿ οἱ
μὲν ἀλλότριοι τὰ γονέων, οἱ δὲ γονεῖς οὐδὲ τὰ τῶν
ἀλλοτρίων εἰς εὔνοιαν ἐπετήδευσαν;
</p></div>

<div type="textpart" subtype="section" n="117"><p>Πόρρωθεν οὖν τὴν βρεφῶν ἔκθεσιν ἀπεῖπε δι᾿
ὑπονοιῶν θάνατον, ὡς ἔφην, ὁρίσας κατὰ τῶν
αἰτίων ἀμβλώσεως τὰ μεμορφωμένα ἤδη κυϊσκούσαις·
καίτοι τὰ μὲν ἔτι κατὰ γαστρὸς προσεχόμενα
τῇ μήτρᾳ τῶν κυουσῶν εἶναι μέρη λέγεται παρά
τε φυσικοῖς ἀνδράσιν, οἷς ὁ θεωρητικὸς διαπονεῖται
βίος, καὶ παρὰ ἰατρῶν τοῖς δοκιμωτάτοις, οἳ
τὴν ἀνθρώπου κατασκευὴν διηρεύνησαν τά τ᾿ ἐν
ὄψει καὶ τὰ ἀφανῆ μετ᾿ ἐπιμελείας ἐξ ἀνατομῆς
ἀκριβώσαντες, ἵν᾿, εἰ χρεία τις γένοιτο θεραπείας,
μηδὲν ἀγνοίᾳ παρολιγωρηθὲν αἴτιον μεγάλου




<pb n="7.551"/>
κινδύνου γένηται.</p></div>

<div type="textpart" subtype="section" n="118"><p>τὰ δ᾿ ἀποκυηθέντα τῆς τε
συμφυΐας ἀπέζευκται καὶ διυφειμένα καθ᾿ αὑτὰ
ζῷα γέγονεν οὐδενὸς ἐπιδεᾶ τῶν ὅσα συμπληρωτικὰ
τῆς ἀνθρωπίνης φύσεώς ἐστιν, ὥστε ἀνενδοιάστως
ἀνδροφόνον εἶναι τὸν βρέφος ἀναιροῦντα, τοῦ νόμου
μὴ ἐπὶ ταῖς ἡλικίαις ἀλλ᾿ ἐπὶ τῷ γένει παρασπονδουμένῳ
δυσχεραίνοντος.</p></div>

<div type="textpart" subtype="section" n="119"><p>εἰ μέντοι καὶ ἡλικιῶν
ἔδει προμηθεῖσθαι, δοκεῖ μοί τις ἂν δεόντως
ἀγανακτῆσαι μᾶλλον ἐπὶ τοῖς ἀναιροῦσι βρέφη·
πρὸς μὲν γὰρ τοὺς τελείους μυρίαι προφάσεις
εὔλογοι προσκρουσμάτων τε καὶ διαφορῶν, τοῖς δὲ
κομιδῇ νηπίοις ἄρτι παρεληλυθόσιν εἰς φῶς καὶ τὸν
ἀνθρώπινον βίον οὐδ᾿ ἐπιψεύσασθαι κατηγορίαν
ἀκακωτάτοις οὖσιν ἐνδέχεται. διὸ πάντων ὠμότατοι
καὶ ἀνηλεέστατοι κριθεῖεν ἂν οἱ ἐπαποδυόμενοι
ταῖς τούτων ἐπιβουλαῖς, οὓς ἐχθαίρων ὁ ἱερὸς
νόμος ἐνόχους ἀπεφήνατο.
</p></div>

<div type="textpart" subtype="section" n="120"><p><milestone unit="altchapter" n="21"/> <ref target="7-551-1"/>Τὸν μὴ ἑκουσίῳ γνώμῃ τοῦ κτείναντος
ἀναιρεθέντα φησὶν ὁ ἱερὸς νόμος παραδεδόσθαι ὑπὸ
θεοῦ χερσὶν ἀνδροφόνοις, τῇ μὲν ἀπολογούμενος
ὑπὲρ τοῦ δόξαντος ἀνελεῖν ὡς ἔνοχον ἀνελόντος—μὴ
121 γὰρ ἄν ποτε τὸν ἵλεω καὶ συγγνώμονα θεὸν ἐπ᾿
ἀναιρέσει τόν γε ἀναίτιον ἐκδοῦναι, ἀλλ᾿ ὅστις τὰς
μὲν παρὰ ἀνθρώποις κρίσεις εὐμηχάνως ἕνεκα τοῦ
πολυτρόπου διαδιδράσκει, πρὸς δὲ τὸ τῆς φύσεως
ἀχθεὶς ἀφανὲς δικαστήριον ἑάλω, ἐν ᾧ μόνῳ




<pb n="7.553"/>

τἀληθὲς ἀκραιφνέστατον ὁρᾶται, λόγων τέχναις οὐκ
ἐπισκιαζόμενον, οὐδὲ γὰρ λόγους τὴν ἀρχὴν παραδέχεται
βουλήματα ἀπαμπίσχον καὶ διανοίας ἀφανεῖς
εἰς τοὐμφανὲς ἄγον—, τῇ δὲ καὶ τὸν ἀνελόντα
φόνῳ μὲν οὐ ποιῶν ὑπόδικον ἅτε θείᾳ κρίσει
δόξαντα ὑπηρετῆσαι, μιάσματι δὲ ἀδηλουμένῳ καὶ
βραχεῖ πάντως, ὃ παραιτητὸν καὶ  <milestone unit="altpage" n="320"/> συγγνωστόν
ἐστι.</p></div>

<div type="textpart" subtype="section" n="122"><p>χρῆται γὰρ ὁ θεὸς τοῖς ὀλίγα καὶ ἰάσιμα
διαμαρτάνουσι κατὰ τῶν μέγιστα καὶ ἀνίατα
ἠδικηκότων ὑπηρέταις κολάσεως, οὐκ ἐκείνους
ἀποδεχόμενος, ἀλλ᾿ ὡς ἂν ὄργανα παραλαμβάνων
ἐπιτήδεια πρὸς τιμωρίαν, ἵνα μηδεὶς ὅλῳ βίῳ
καθαρὸς ὢν καὶ ἐκ καθαρῶν φόνου, κἂν δικαιότατος
ᾖ, προσάψηται.</p></div>

<div type="textpart" subtype="section" n="123"><p>φυγὴν οὖν κατὰ τοῦ κτείναντος
ἀκουσίως ὥρισεν, οὐχ ὅπῃ τύχοι οὐδ᾿ εἰς ἀεί· πόλεις
μὲν γὰρ ἓξ ἀπένειμεν, ὀγδόην μοῖραν ὧν ἔλαχεν ἡ
ἱερωμένη φυλή, τοῖς ἁλοῦσιν, ἃς ἀπὸ τοῦ συμβεβηκότος
ὠνόμασε “φυγαδευτηρίων”<ref target="7-553-1"/>· χρόνον δὲ
τῆς φυγῆς τὸν βίον τοῦ ἀρχιερέως προσενομοθέτησε
κάθοδον μετὰ τὴν ἐκείνου τελευτὴν ἐπιτρέπων.
</p></div>

<div type="textpart" subtype="section" n="124"><p> <milestone unit="altchapter" n="22"/> αἰτία δὲ τούτου μὲν<ref target="7-553-2"/> προτέρα
ἥδε· ἡ λεχθεῖσα φυλὴ τὰς πόλεις εἴληφεν ἆθλον
ἀνδροφονίας εὐαγοῦς, ἣν ἀριστειῶν ὅσαι πώποτε
γεγόνασιν ἐπιφανεστάτην καὶ μεγίστην ὑποληπτέον.




<pb n="7.555"/>
125 ἡνίκα γὰρ ὁ προφήτης εἰς τὸ περιμηκέστατον καὶ
ἱερώτατον τῶν κατ᾿ ἐκεῖνον τὸν τόπον ὀρῶν ἀνακληθεὶς
ἐθεσπίζετο τὰ γένη τῶν ἐν εἴδει νόμων
καὶ πλείους ἦν ἀφανὴς ἡμέρας, οἱ μὴ τὰς φύσεις
εἰρηνικοὶ τῶν ἐξ ἀναρχίας κακιῶν<ref target="7-555-1"/> πάντα κατέπλησαν
καὶ τέλος προσέθηκαν ἀσέβειαν· τὰς μὲν
ἀρίστας καὶ καλὰς ὑφηγήσεις περὶ τῆς τοῦ ὄντως
ὄντος θεοῦ τιμῆς χλευάσαντες, ταῦρον δὲ κατασκευασάμενοι
χρυσοῦν, Αἰγυπτιακοῦ μίμημα τύφου,
θυσίας ἀνῆγον ἀθύτους καὶ ἑορτὰς ἀνεόρτους καὶ
χοροὺς ἀχορεύτους ἐπετέλουν σὺν ᾠδαῖς καὶ ὕμνοις
ἀντὶ θρήνων.</p></div>

<div type="textpart" subtype="section" n="126"><p>ἡ δὲ λεχθεῖσα φυλὴ πάνυ χαλεπῶς
ἐνεγκοῦσα τὴν αἰφνίδιον ἐκδιαίτησιν καὶ ζήλῳ
πυρωθεῖσα διὰ μισοπόνηρον πάθος, ὑπόπλεῳ πάντες
ὀργῆς, μεμηνότες, ἐνθουσιῶντες, ὡς ἀφ᾿ ἑνὸς
συνθήματος ὁπλισάμενοι, διττὴν μεθύοντας μέθην,
τὴν μὲν ἀσεβείᾳ, τὴν δὲ οἴνῳ, μάλα καταφρονητικῶς
ἐπιστροφάδην̇ ἀνῄρουν, ἀπὸ τῶν οἰκειοτάτων
καὶ φιλτάτων ἀρξάμενοι, φίλον καὶ συγγένειαν ἓν
τὸ θεοφιλὲς εἶναι νομίζοντες· καὶ βραχεῖ μέρει
ἡμέρας τέσσαρες πρὸς ταῖς εἴκοσι χιλιάδες ἀνῃρέθησαν,
ὧν αἱ συμφοραὶ τοὺς συναπονοεῖσθαι μέλλοντας
ἐνουθέτησαν, δέει τοῦ μὴ τὰ παραπλήσια
παθεῖν.</p></div>

<div type="textpart" subtype="section" n="127"><p>ταύτην τὴν στρατείαν ἐθελουργὸν καὶ
αὐτοκέλευστον ὑπὲρ εὐσεβείας καὶ ὁσιότητος τῆς<ref target="7-555-2"/>
<pb n="7.557"/>

εἰς τὸν ὄντως ὄντα θεὸν γενομένην οὐκ ἄνευ μεγάλων
κινδύνων τοῖς ἀραμένοις τοὺς ἀγῶνας αὐτὸς
ὁ πατὴρ τῶν ὅλων ἀπεδέξατο καὶ τοὺς ἀνελόντας
δικάσας παρ᾿ αὑτῷ καθαροὺς εἶναι παντὸς ἄγους <milestone unit="altpage" n="321"/>
καὶ μιάσματος ἱερωσύνην τῆς ἀνδραγαθίας τούτοις
ἀντιδωρεῖται.</p></div>

<div type="textpart" subtype="section" n="128"><p>
<milestone unit="para"/><milestone unit="altchapter" n="23"/> τὸν οὖν ἀκούσιον
δράσαντα φόνον κελεύει φυγεῖν εἰς ἐνίας ὧν ἔλαχον
οὗτοι πόλεις ἕνεκα παρηγορίας καὶ ὑπὲρ τοῦ μὴ
ἀπογινώσκειν τὴν εἰς ἅπαν ἀσφάλειαν, ὑπομιμνῃσκόμενον
ἐκ τοῦ τόπου τὸ ἄφοβον καὶ λογιζόμενον,
ὅτι τοῖς ἑκουσίως ἀπεκτονόσιν οὐ μόνον ἀμνηστία
δέδοται ἀλλὰ καὶ γέρα μεγάλα καὶ περιμάχητα καὶ
πολλῆς εὐδαιμονίας, εἰ δὲ τούτοις, πολὺ μᾶλλον
τοῖς μὴ ἐκ προνοίας ἀνελοῦσιν, εἰ καὶ μηδὲν τῶν
ἐπὶ τιμῇ, ἀλλ᾿ αὐτὸ γοῦν τὸ πανύστατον, μὴ
ἀνταναιρεθῆναι· δι᾿ οὗ παρίσταται τὸ μὴ πᾶσαν
ἀνδροφονίαν ἐπίληπτον ἀλλὰ τὴν σὺν ἀδικίᾳ μόνην
εἶναι, καὶ τῶν ἄλλων ἐπαινετὴν μὲν τὴν κατὰ πόθον
καὶ ζῆλον ἀρετῆς, οὐ ψεκτὴν δὲ τὴν ἀκούσιον.
</p></div>

<div type="textpart" subtype="section" n="129"><p> ἥδε μὲν αἰτία προτέρα λελέχθω, δευτέραν
δ᾿ αὐτίκα μηνυτέον· βούλεται ὁ νόμος τὸν
ἀκουσίως ἀποκτείναντα διασῴζειν, εἰδὼς γνώμῃ
μὲν οὐκ ἔνοχον χερσὶ δὲ ὑπηρετήσαντα τῇ τῶν
ἀνθρωπίνων ἐφόρῳ δίκῃ πραγμάτων· ἐφεδρεύουσι
γὰρ ἐχθροὶ φονῶντες οἱ τοῦ τεθνεῶτος ἀγχιστεῖς,
οἳ δι᾿ ὑπερβάλλοντα οἶκτον καὶ πένθος ἀπαρηγόρητον


<pb n="7.559"/>

ἵενται πρὸς ἄμυναν ἀλόγῳ φορᾷ τἀληθὲς καὶ
τὸ φύσει δίκαιον οὐκ ἐξετάζοντες.</p></div>

<div type="textpart" subtype="section" n="130"><p>ἐπέτρεψεν οὖν
τῷ τοιούτῳ καταφεύγειν οὔτε εἰς ἱερὸν ἅτε μήπω
κεκαθαρμένῳ οὔτε εἰς ἠμελημένον καὶ ἀφανὲς
χωρίον, ἵνα μὴ ῥᾳδίως ἐκδοθῇ καταφρονηθείς, ἀλλ᾿
εἰς ἱερόπολιν, ἥτις ἐστὶν ἱεροῦ καὶ βεβήλου τόπου
μεθόριος, τρόπον τινὰ δεύτερον ἱερόν· αἱ γὰρ τῶν
ἱερωμένων πόλεις σεμνότεραι τῶν ἄλλων εἰσίν, ἐφ᾿
ὅσον, οἶμαι, καὶ οἰκήτορες οἰκητόρων ἐντιμότεροι·
βούλεται γὰρ τῇ τῆς ὑποδεξαμένης προνομίᾳ βεβαιοτάτην
ἀσφάλειαν περιποιῆσαι τῷ καταφυγόντι.
</p></div>

<div type="textpart" subtype="section" n="131"><p> χρόνον δ᾿, ὡς ἔφην, ὥρισε τῆς καθόδου
τὴν τοῦ μεγάλου ἱερέως τελευτὴν αἰτίας ἕνεκα
τοιᾶσδε· ὥσπερ ἑνὸς ἑκάστου τῶν δολοφονηθέντων
οἱ συγγενεῖς εἰσιν ἔφεδροι τῆς κατὰ τῶν δολοφονησάντων
δίκης καὶ τιμωρίας, οὕτως καὶ τοῦ
σύμπαντος ἔθνους συγγενὴς καὶ ἀγχιστεὺς κοινὸς
ὁ ἀρχιερεύς ἐστι, πρυτανεύων μὲν τὰ δίκαια τοῖς
ἀμφισβητοῦσι κατὰ τοὺς νόμους, εὐχὰς δὲ καὶ
θυσίας τελῶν καθ᾿ ἑκάστην ἡμέραν καὶ τὰ ἀγαθὰ
αἰτούμενος ὡς ὑπὲρ ἀδελφῶν καὶ γονέων καὶ
τέκνων, ἵνα πᾶσα ἡλικία καὶ πάντα μέρη<ref target="7-559-1"/> τοῦ
ἔθνους ὡς ἑνὸς σώματος εἰς μίαν καὶ τὴν αὐτὴν
ἁρμόζηται κοινωνίαν εἰρήνης καὶ εὐνομίας ἐφιέμενα.
</p></div>

<div type="textpart" subtype="section" n="132"><p>τοῦτον οὖν εὐλαβείσθω πᾶς ὁ ἀκουσίως ἀνελὼν ὡς
ὑπέρμαχον καὶ προαγωνιστὴν τῶν ἀναιρεθέντων καὶ



<pb n="7.561"/>

εἴσω τῆς πόλεως εἰς ἣν κατέφυγε κατακεκλείσθω, <milestone unit="altpage" n="322"/>
μὴ ἐπιθαρρῶν ἔξω προέρχεσθαι τειχῶν, εἰ δή τινα
ποιεῖται λόγον ἀσφαλείας καὶ τοῦ ζῆν ἀκινδύνως.
</p></div>

<div type="textpart" subtype="section" n="133"><p>ὅταν οὖν λέγῃ “μὴ ἐπανίτω ὁ φυγάς, ἕως ἂν
ἀποθάνῃ ὁ ἱερεὺς ὁ μέγας,” ἴσον τι τούτῳ φησίν·
ἕως ἂν ἀποθάνῃ ὁ πάντων κοινὸς ἀγχιστεύς, ᾧ
μόνῳ καὶ τὰ τῶν ζώντων καὶ τὰ τῶν τετελευτηκότων
ἐφεῖται βραβεύειν.</p></div>

<div type="textpart" subtype="section" n="134"><p>
<milestone unit="para"/><milestone unit="altchapter" n="24"/> τὴν
μὲν οὖν καὶ νεωτέρων ἀκοαῖς ἐφαρμόζουσαν αἰτίαν
τοιαύτην εἶναι συμβέβηκεν. ἣν δὲ πρεσβυτέροις καὶ
τελείοις τὸ ἦθος θέμις ἀναφέρειν, ἣδ᾿ ἐστί· τῶν μὲν
ἑκουσίων ἀδικημάτων αὐτὸ μόνον ἰδιώτας καθαρεύειν
ἐφείσθω, λεγέτω δ᾿ εἰ βούλεταί τις καὶ
τοὺς ἄλλους ἱερεῖς, ἀμφοτέρων δ᾿ ἑκουσίων τε καὶ
ἀκουσίων κατὰ τὸν ἐξαίρετον λόγον τὸν ἀρχιερέα.
</p></div>

<div type="textpart" subtype="section" n="135"><p>προσάπτεσθαι γὰρ αὐτῷ μιάσματος τὸ σύνολον οὐ
θεμιτόν, οὔτ᾿ ἐκ προνοίας οὔτε κατὰ τροπὴν τῆς
ψυχῆς ἀβούλητον, ἵνα ἱεροφάντης ὢν κοσμῆται καθ᾿
ἑκάτερον, διανοίᾳ τε χρώμενος ἀνεπιλήπτῳ καὶ
εὐπραγίᾳ βίου, ᾧ μηδὲν ὄνειδος πρόσεστι.</p></div>

<div type="textpart" subtype="section" n="136"><p>τῷ δὴ
τοιούτῳ γένοιτ᾿ ἂν ἀκόλουθον ὑποβλέπεσθαι καὶ
τοὺς ἀκουσίως ἀπεκτονότας οὐχ<ref target="7-561-1"/> ὡς ἐναγεῖς,
ἀλλ᾿ οὐχ ὡς καθαροὺς καὶ παντὸς ἀμετόχους
ἁμαρτήματος, καὶ εἰ τὰ μάλιστα τοῖς τῆς φύσεως·



<pb n="7.563"/>

ὑπηρετῆσαι βουλήμασιν ἔδοξαν τισαμένης διὰ
τούτων τοὺς ἀναιρεθέντας, ὧν ἀφανῶς αὐτὴ<ref target="7-563-1"/> δικάσασα
παρ᾿ ἑαυτῇ θάνατον κατέγνω.
<milestone unit="para"/><milestone unit="altchapter" n="25"/> Ταῦτα μὲν ἐπ᾿ ἐλευθέροις καὶ ἀστοῖς· ἑξῆς
δὲ καὶ περὶ οἰκετῶν νομοθετεῖται βιαίως ἀναιρεθέντων.
</p></div>

<div type="textpart" subtype="section" n="137"><p><ref target="7-563-2"/>Θεράποντες τύχῃ μὲν ἐλάττονι κέχρηνται, φύσεως
δὲ τῆς αὐτῆς μεταποιοῦνται τοῖς δεσπόταις. τῷ δὲ
θείῳ νόμῳ κανὼν τῶν δικαίων ἐστὶν οὐ τὸ τῆς
τύχης ἀλλὰ τὸ τῆς φύσεως ἐναρμόνιον. διὸ προσήκει
τοὺς κυρίους μὴ κατακόρως χρῆσθαι ταῖς
ἐξουσίαις κατὰ τῶν οἰκετῶν, ἀλαζονείαν καὶ
ὑπεροψίαν καὶ δεινὴν ὠμότητα ἐπιδεικνυμένους·
ταῦτα γὰρ οὐκ ἔστι δείγματα ψυχῆς εἰρηνικῆς ἀλλ᾿
ὑπὸ ἀκρασίας τὸ ἀνυπεύθυνον ζηλούσης. κατὰ
τυραννικὴν δυναστείαν.</p></div>

<div type="textpart" subtype="section" n="138"><p>ὁ γὰρ τὴν μὲν ἰδίαν οἰκίαν
ὥσπερ ἄκραν ἐπιτειχίσας, παρρησίας δὲ τῶν ἔνδον
μηδενὶ μεταδιδούς, ἀλλὰ πρὸς ἅπαντας ἠγριωμένος
ὑπὸ τῆς ἐμ̇φύτου τάχα δὲ καὶ ἐπιτετηδευμένης
μισανθρωπίας, τύραννός ἐστιν ἐλάττοσι παρασκευαῖς
χρώμενος.</p></div>

<div type="textpart" subtype="section" n="139"><p>ἐξ ὧν διελέγχεται μὴ στησόμενος
ἐπὶ τῶν αὐτῶν, εἰ μειζόνων λάβοιτο
χρημάτων· διαβήσεται γὰρ εὐθὺς ἐπὶ πόλεις τε καὶ
χώρας καὶ ἔθνη τὴν αὑτοῦ πατρίδα προδουλωσάμενος
εἰς ἔνδειξιν τοῦ μηδενὶ μέλλειν τῶν ἄλλων
ὑπηκόων ἡμέρως προσφέρεσθαι.</p></div>

<div type="textpart" subtype="section" n="140"><p>σαφῶς οὖν ὁ
τοιοῦτος ἴστω μὴ τὴν τοῦ συνεχῶς καὶ εἰς πολλοὺς
ἁμαρτάνειν  <milestone unit="altpage" n="323"/> ἄδειαν ἕξων· ἐναντιώσεται γὰρ ἡ


<pb n="7.565"/>

μισοπόνηρος αὐτῷ δίκη, ἡ βοηθὸς καὶ ὑπέρμαχος
τῶν ἀδικηθέντων, ἣ λόγον καὶ εὐθύνας αὐτὸν τῆς
περὶ τοὺς πεπονθότας συμφορᾶς ἀπαιτήσει·</p></div>

<div type="textpart" subtype="section" n="141"><p>κἂν ἄρα
φάσκῃ πληγὰς ἕνεκα νουθεσίας ἐντεῖναι μὴ διανοηθεὶς
ἀνελεῖν, οὐκ εὐθὺς βαδιεῖται γεγηθώς, ἀλλ᾿
εἰς δικαστήριον ἀπαχθεὶς παρ᾿ ἀκριβέσι λογισταῖς
τῆς ἀληθείας ἐξετασθήσεται, πότερον ἑκὼν ἀπέκτεινεν
ἢ ἄκων· κἂν ἐπιβεβουλευκὼς ἀνευρίσκηται
γνώμῃ ἀνοσίῳ, θνῃσκέτω, μηδὲν παρόσον δεσπότης
ἐστὶ κερδαίνων εἰς τὸ σωθῆναι.
</p></div>

<div type="textpart" subtype="section" n="142"><p>ἐὰν δὲ μὴ εὐθὺς ἐκ τῶν πληγῶν οἱ τυπτηθέντες
ἀναιρεθῶσιν, ἀλλὰ βιώσωσιν ἡμέραν μίαν ἢ καὶ δύο,
μηκέθ᾿ ὁμοίως ὁ δεσπότης ὑπόδικος ἔστω φόνου,
πλεονέκτημα εἰς ἀπολογίαν πεπορισμένος τὸ μήτε
παραχρῆμα τύπτων ἀνελεῖν μήθ᾿ ὕστερον, ἔχων
κατὰ τὴν οἰκίαν, ἀλλὰ ζῆν ἐάσας ὅσον βιοῦν οἷοί
τε ἦσαν χρόνον, εἰ καὶ παντάπασιν ὀλίγον· χωρὶς
τοῦ μηδένα οὕτως ἠλίθιον εἶναι, ὡς λυπεῖν ἕτερον
ἐπιχειρεῖν, ἐν οἷς αὐτὸς ἀδικηθήσεται.</p></div>

<div type="textpart" subtype="section" n="143"><p>κτείνων δέ
τις οἰκέτην πολὺ πρότερον ἑαυτὸν βλάπτει, ὑπηρεσιῶν


<pb n="7.567"/>

τε ἃς παρὰ ζῶντος εἶχε στερόμενος καὶ
τὴν τιμὴν ζημιούμενος καὶ πλείστην ἴσως. ἐὰν
μέντοι θανάτου πεπραχὼς ἄξια τυγχάνῃ, πρὸς
τοὺς δικαστὰς ἀγέτω καὶ δηλούτω τὸ ἀδίκημα,
τοὺς νόμους κυρίους ποιῶν τῆς τιμωρίας ἀλλὰ
μὴ ἑαυτόν.
</p></div>

<div type="textpart" subtype="section" n="144"><p><milestone unit="altchapter" n="26"/> <ref target="7-567-1"/>Ἐάν τινα ταῦρος ἀναπείρας ἀποκτείνῃ,
καταλευέσθω—ἀσφαγὴς γὰρ ἱερείοις—καὶ ἄβρωτα
ἔστω τὰ τούτου κρέα. διὰ τί; ὅτι τροφὴν ἢ
προσόψημα τροφῆς ἀνθρώπων γίνεσθαι τὰ τοῦ
κτείναντος ἄνθρωπον οὐχ ὅσιον.</p></div>

<div type="textpart" subtype="section" n="145"><p>ἐὰν δὲ ὁ τοῦ
κτήνους κύριος ἄγριον εἰδὼς καὶ ἀτίθασον μήτε
καταδήσῃ μήτε κατακλείσας φυλάττῃ, τύχῃ δὲ καὶ
παρ᾿ ἑτέρων πεπυσμένος ὅτι οὐκ ἔστι χειρόηθες,
ἄφετον ἐάσας ἐκνέμεσθαι ὥσπερ αἴτιος ὑπόδικος
ἔστω· καὶ τὸ μὲν ἀναπεῖραν αὐτίκα θνῃσκέτω, ὁ δὲ
κύριος προσαναιρείσθω ἢ λύτρα καὶ σῶστρα κατατιθέσθω,
τὸ δὲ δικαστήριον ὅ τι χρὴ παθεῖν ἢ
ἀποτῖσαι διαγνώσεται. εἰ μέντοι δοῦλος ὁ ἀναιρεθεὶς
εἴη, τὴν τιμὴν ἐπανορθούσθω τῷ δεσπότῃ.</p></div>

<div type="textpart" subtype="section" n="146"><p>
ἐὰν δὲ μὴ ἄνθρωπον ἀλλὰ <milestone unit="altpage" n="324"/> κτῆνος ἀναπείρῃ, τὸ
τεθνηκὸς ὁ τοῦ κτείναντος λαβὼν δεσπότης τὸ
ὅμοιον ἀποτισάτω, [διότι τὸ ἀνήμερον τοῦ ἰδίου




<pb n="7.569"/>

προαισθανόμενος οὐκ ἐφυλάξατο· κἂν αὐτὸ μέντοι τὸ
θρέμμα ἀλλότριον ἀνέλῃ, πάλιν ὅμοιον ἀποτινέτῳ,]<ref target="7-569-1"/>
χάριν εἰδὼς ἐπὶ τῷ μὴ πλείονα ζημίαν ὑπομένειν
ἄρξας ἐπηρείας.
</p></div>

<div type="textpart" subtype="section" n="147"><p><milestone unit="altchapter" n="27"/> <ref target="7-569-2"/>Ὀρύγματα γῆς εἰώθασί τινες εὖ μάλα
βαθύνειν ἢ φλέβας πηγαζούσας ἀναστέλλοντες ἢ
πρὸς ὑποδοχὴν ὀμβρίου ὕδατος, εἶθ᾿ ὑπονόμους
εὐρύναντες ἀφανεῖς, δέον τὰ στόμια ἢ περιοικοδομῆσαι
ἢ περιπωμάσαι, κατά τινα δεινὴν ῥᾳθυμίαν
ἢ φρενοβλάβειαν ἐπ᾿ ὀλέθρῳ τινῶν εἴασαν ἀχανῆ.
</p></div>

<div type="textpart" subtype="section" n="148"><p>ἐὰν οὖν τις τῶν ὁδῷ παριόντων μὴ προαισθόμενος
κατὰ κενοῦ ἐπιβὰς ἐνεχθῇ καὶ τελευτήσῃ, ἐπιγραφέσθωσαν
οἱ βουλόμενοι ὑπὲρ τοῦ τετελευτηκότος
πρὸς τοὺς τὸ ὄρυγμα ποιησαμένους καὶ
τιμάτω τὸ δικαστήριον ὅ τι χρὴ παθεῖν ἢ ἀποτῖσαι.
ἐὰν δὲ θρέμμα κατενεχθὲν ἀποθάνῃ, τὴν ἀξίαν τιμὴν
ὡς ζῶντος ἐπανορθούσθωσαν τῷ δεσπότῃ τὸ νεκρὸν
αὐτοὶ λαβόντες.</p></div>

<div type="textpart" subtype="section" n="149"><p>ἀδελφὸν δὲ καὶ συγγενὲς ἀδίκημα
δρῶσι τῷ λεχθέντι καὶ ὅσοι κατασκευάζοντες οἰκίας
ἰσόπεδα καταλείπουσι τὰ τέγη, περιστεφανοῦν
θωρακίοις δέον ὑπὲρ τοῦ μή τινα κατακρημνισθῆναι
λαθόντα· φόνον γάρ, εἰ δεῖ τἀληθὲς εἰπεῖν, δρῶσι,




<pb n="7.571"/>

κἂν μηδεὶς ὑποσυρεὶς ἀποθάνῃ, τό γε ἐπ᾿ αὐτοὺς
ἧκον μέρος. κολαζέσθωσαν οὖν ἐν ἴσῳ τοῖς ἀχανῆ
τὰ στόμια τῶν ὀρυγμάτων καταλείπουσι.
</p></div>

<div type="textpart" subtype="section" n="150"><p><milestone unit="altchapter" n="28"/> Λύτρα παρὰ ἀνδροφόνου, ὃν δέον
τεθνάναι, διαγορεύει ὁ νόμος μὴ ἐξεῖναι λαμβάνειν
ἐπὶ μειώσει τῆς τιμωρίας ἢ ὑπαλλαγῇ φυγῆς ἀντὶ
θανάτου· αἵματι γὰρ αἷμα καθαίρεται, τῷ τοῦ
κτείναντος τὸ τοῦ ἐπιβουλευθέντος.</p></div>

<div type="textpart" subtype="section" n="151"><p>ἐπεὶ δ᾿ ὅρον
οὐκ ἔχουσιν οἱ πονηροὶ τὰς φύσεις τοῦ πλημμελεῖν,
ἀλλ᾿ ἀεὶ μεγαλουργοῦσι προσυπερβάλλοντες καὶ τὰς
κακίας ἐπιτείνουσι καὶ διαίρουσι πρὸς τὸ ἄμετρον
καὶ ἀπερίγραφον, μυρίους μὲν θανάτους, εἴπερ οἷόν
τε ἦν, ὥρισεν ἂν κατ᾿ αὐτῶν ὁ νομοθέτης· ἐπεὶ
δὲ τοῦτ᾿ οὐκ ἐνεδέχετο, τιμωρίαν ἄλλην προσδιατάττεται
κελεύων τοὺς ἀνελόντας ἀνασκολοπίζεσθαι.
</p></div>

<div type="textpart" subtype="section" n="152"><p>καὶ τοῦτο προστάξας ἀνατρέχει πάλιν ἐπὶ τὴν αὑτοῦ
φιλανθρωπίαν, ἡμερούμενος πρὸς τοὺς ἀνήμερα
εἰργασμένους, καί φησι· μὴ ἐπιδυέτω ὁ ἥλιος
ἀνεσκολοπισμένοις, ἀλλ᾿ ἐπικρυπτέσθωσαν γῇ πρὸ
δύσεως καθαιρεθέντες. ἦν γὰρ ἀναγκαῖον τοὺς
ἅπασι τοῖς μέρεσι τοῦ· κόσμου πολεμίους μετεωρίσαντας
εἰς τοὐμφανὲς ἐπιδείξασθαι μὲν αὐτοὺς


<pb n="7.573"/>

ἡλίῳ καὶ οὐρανῷ καὶ ἀέρι καὶ ὕδατι καὶ γῇ <milestone unit="altpage" n="325"/>
κολασθέντας, πάλιν δὲ εἰς τὸν νεκρῶν χῶρον
ὑποσῦραί τε καὶ καταχῶσαι, ὅπως μὴ τὰ ὑπὲρ γῆν
μιαίνωσι.
</p></div>

<div type="textpart" subtype="section" n="153"><p><milestone unit="altchapter" n="29"/> Παγκάλως μέντοι κἀκεῖνο διατέτακται,
πατέρας ὑπὲρ υἱῶν μὴ ἀποθνῄσκειν μηδ᾿ υἱοὺς
ὑπὲρ γονέων, ἀλλ᾿ ἕκαστον τῶν ἄξια θανάτου
δεδρακότων αὐτὸν ἰδίᾳ μόνον ἀναιρεῖσθαι, διὰ τοὺς
ἢ βίαν τοῦ δικαίου προτιμῶντας ἢ πάνυ φιλοστόργους.
</p></div>

<div type="textpart" subtype="section" n="154"><p>οὗτοι μὲν γὰρ διὰ περιττὴν καὶ ὑπερβάλλουσαν
εὔνοιαν ἐθελήσουσι πολλάκις ἄσμενοι
προαποθνῄσκειν, αὑτοὺς ἐπιδιδόντες ὑπὲρ τῶν
ἐνόχων οἱ ἀνυπαίτιοι, μέγα κέρδος νομίζοντες τὸ
μὴ ἐπιδεῖν κολαζομένους ἢ τοὺς γεννήσαντας υἱοὶ
ἢ τοὺς παῖδας γονεῖς, ὡς ἀβίωτον καὶ παντὸς
ἀργαλεώτερον θανάτου τὸν αὖθις χρόνον βιωσόμενοι.
πρὸς οὓς λεκτέον·</p></div>

<div type="textpart" subtype="section" n="155"><p>“ἡ εὔνοια ὑμῶν οὐκ
ἔχει καιρόν, τὰ δ᾿ ὅσα μὴ ἐν καιρῷ ψέγεται
δεόντως, ἐπεὶ καὶ τὰ καίρια ἐπαινεῖται. χρὴ
μέντοι φιλεῖν τοὺς ἄξια φιλίας δρῶντας, πονηρὸς
δ᾿ οὐδεὶς πρὸς ἀλήθειαν φίλος. συγγενεῖς δὲ καὶ
ἐν συγγενέσι φίλους καλουμένους ἠλλοτρίωσαν αἱ
μοχθηρίαι πλημμελοῦντας· συγγένεια γὰρ οἰκειοτέρα
τῆς πρὸς αἵματος ἡ πρὸς δικαιοσύνην καὶ πᾶσαν
ἀρετὴν ὁμολογία, ἣν ἐκλιπών τις οὐκ ἐν ὀθνείοις
καὶ ξένοις μόνον ἀλλὰ καὶ ἐν ἀσπόνδοις ἐχθροῖς
ἀναγράφεται.</p></div>

<div type="textpart" subtype="section" n="156"><p>τί οὖν κατεψευσμένον ὄνομα εὐνοίας
ὅ τι χρηστὸν καὶ φιλάνθρωπόν ἐστιν ὑποδύεσθε,
τἀληθῆ μαλακίαν καὶ ἀνανδρίαν παρακαλυπτόμενοι;
ἢ οὐκ ἄνανδροι τὰς φύσεις, παρ᾿ οἷς οἴκτου λογισμὸς


<pb n="7.575"/>

ἡττᾶται; καὶ ταῦθ᾿ ἵνα διπλοῦν ἀδίκημα
δράσητε, τοὺς μὲν ὑπαιτίους ῥυόμενοι τῆς τιμωρίας,
αὑτοὺς δ᾿ ἐπὶ μηδενὶ μεμφθέντας τὸ παράπαν
οἰόμενοι δεῖν ἀντ᾿ ἐκείνων κολάζειν;”
</p></div>

<div type="textpart" subtype="section" n="157"><p><milestone unit="altchapter" n="30"/> ἀλλ᾿ οὗτοι μὲν ὑποτίμησιν ἔχουσι τὸ μηδὲν<ref target="7-575-1"/>
θηρᾶσθαι ἐπ᾿ ὠφελείᾳ καὶ τὸ λίαν πρὸς τοὺς
ἐγγυτάτω γένους φιλόστοργον, ὑπὲρ ὧν τῆς
σωτηρίας ἀποθνῄσκειν ἄσμενοι διανοοῦνται.</p></div>

<div type="textpart" subtype="section" n="158"><p>τοὺς
δὲ ὠμοθύμους καὶ τὴν φύσιν θηριώδεις τίς οὐκ
ἂν προβάλοιτο τῶν οὐ λέγω μετρίων ἀλλὰ καὶ τῶν
μὴ σφόδρα ἀτιθάσων τὴν ψυχήν, οἳ ἢ λάθρα τεχνάζουσιν
ἢ ἐπιθαρροῦσι φανερῶς ἑτέροις ἀνθ᾿ ἑτέρων
τὰς μεγίστας ἐπανατείνεσθαι συμφοράς, φιλίαν ἢ
συγγένειαν ἢ κοινωνίαν ἤ τι ὁμοιότροπον ἐπ᾿
ὀλέθρῳ τῶν οὐδὲν ἠδικηκότων προφασιζόμενοι;
καὶ ταῦτα δρῶσιν ἔστιν ὅτε μηδὲν πεπονθότες
δεινόν, ἕνεκα δὲ πλεονεξίας ἢ ἁρπαγῆς.
</p></div>

<div type="textpart" subtype="section" n="159"><p>πρώην τις ἐκλογεὺς φόρων ταχθεὶς παρ᾿ ἡμῖν,
ἐπειδή τινες τῶν δοξάντων ὀφείλειν διὰ πενίαν
ἔφυγον δέει τιμωριῶν ἀνηκέστων, γύναια τούτων
 <milestone unit="altpage" n="326"/> καὶ τέκνα καὶ γονεῖς καὶ τὴν ἄλλην γενεὰν
ἀπαγαγὼν πρὸς βίαν, τύπτων καὶ προπηλακίζων
καὶ πάσας αἰκίας αἰκιζόμενος, ἵν᾿ ἢ τὸν φυγόντα
μηνύσωσιν ἢ τὰ ὑπὲρ ἐκείνου καταθῶσιν οὐδέτερον
δυνάμενοι, τὸ μὲν ὅτι ἠγνόουν, τὸ δ᾿ ὅτι οὐχ ἧττον
τοῦ φυγόντος ἀπόρως εἶχον, οὐ πρότερον ἀνῆκεν,

<pb n="7.577"/>

ἢ βασάνοις καὶ στρέβλαις τὰ σώματα κατατείνων
ἀποκτεῖναι κεκαινουργημέναις ἰδέαις θανάτου·
</p></div>

<div type="textpart" subtype="section" n="160"><p>ἄμμου σπυρίδα πλήρη βρόχοις ἐκδησάμενος ἀνήρτα
κατὰ τῶν αὐχένων, βαρύτατον ἄχθος, ἱστὰς ἐν
ὑπαίθρῳ κατὰ μέσην ἀγοράν, ἵν᾿ οἱ μὲν ἀθρόαις
τιμωρίαις, ἀνέμῳ καὶ ἡλίῳ καὶ τῇ ἀπὸ τῶν παριόντων
αἰσχύνῃ καὶ τοῖς ἐκκρεμαμένοις ἄχθεσι,
βιαζόμενοι χαλεπῶς ἀπαγορεύωσιν, οἱ δὲ θεώμενοι
τὰς τούτων τιμωρίας προαλγῶσιν·</p></div>

<div type="textpart" subtype="section" n="161"><p>ὧν ἔνιοι τρανότερον
τῆς διὰ τῶν ὀφθαλμῶν τὴν διὰ τῆς ψυχῆς
λαβόντες αἴσθησιν, ὡς ἐν τοῖς ἑτέρων σώμασιν
αὐτοὶ κακούμενοι, τῷ βίῳ προαπετάξαντο ξίφεσιν
ἢ φαρμάκοις ἢ ἀγχόναις, μεγάλην ὡς ἐν κακοπραγίαις
νομίζοντες ἐπιτυχίαν τὴν ἄνευ βασάνων
τελευτήν·</p></div>

<div type="textpart" subtype="section" n="162"><p>οἱ δὲ μὴ φθάσαντες ἑαυτοὺς διαχρήσασθαι
καθάπερ ἐν ταῖς τῶν κλήρων ἐπιδικασίαις, κατὰ
στοῖχον ἤγοντο οἱ ἀπὸ τοῦ γένους πρῶτοι καὶ μετ᾿
αὐτοὺς δεύτεροι καὶ τρίτοι μέχρι τῶν ὑστάτων·
καὶ ὁπότε μηδεὶς λοιπὸς εἴη τῶν συγγενῶν,
διέβαινε τὸ κακὸν καὶ ἐπὶ τοὺς γειτνιῶντας, ἔστι
δ᾿ ὅτε καὶ ἐπὶ κώμας καὶ πόλεις, αἳ ταχέως ἔρημοι
καὶ κεναὶ τῶν οἰκητόρων ἐγένοντο μετανισταμένων
καὶ σκεδαννυμένων ἔνθα λήσεσθαι προσεδόκων.
</p></div>

<div type="textpart" subtype="section" n="163"><p> ἀλλ᾿ οὐδὲν ἴσως θαυμαστόν, εἰ φορολογίας
ἕνεκα βάρβαροι τὰς φύσεις, ἡμέρου παιδείας
ἄγευστοι, δεσποτικοῖς πειθαρχοῦντες ἐπιτάγμασι
τοὺς ἐτησίους ἀναπράττουσι δασμούς, οὐ μόνον
ἐκ τῶν οὐσιῶν ἀλλὰ καὶ ἐκ τῶν σωμάτων, ἄχρι
καὶ ψυχῆς τοὺς κινδύνους ἐπιφέροντες ὑπὲρ ἑτέρων
<pb n="7.579"/>
ἑτέροις.</p></div>

<div type="textpart" subtype="section" n="164"><p>ἤδη δὲ καὶ οἱ τῶν δικαίων ὅροι καὶ
κανόνες, αὐτοὶ οἱ νομοθέται, πρὸς δόξαν μᾶλλον
ἢ πρὸς ἀλήθειαν ἀπιδόντες, τῶν ἀδικωτάτων
ὑπέμειναν γενέσθαι, κελεύσαντες τοῖς μὲν προδόταις
τοὺς παῖδας συναναιρεῖσθαι, τοῖς δὲ τυράννοις
τὰς ἐγγυτάτω πέντε οἰκίας.</p></div>

<div type="textpart" subtype="section" n="165"><p>διὰ τί; φαίην
ἄν· εἰ μὲν γὰρ συνεξήμαρτον, καὶ συγκολαζέσθωσαν,
εἰ δὲ μήτε κατεκοινώνησαν μήτε ζηλωταὶ τῶν
ὁμοίων ἐγένοντο μήτε ταῖς τῶν οἰκείων εὐτυχίαις
ἐπαρθέντες ἐνηδυπάθησαν, τίνος χάριν ἀναιρεθήσονται;
ἢ δι᾿ ἓν τοῦτο μόνον, ὅτι συγγενεῖς εἰσι;
γένους γὰρ ἢ  <milestone unit="altpage" n="327"/> παρανομημάτων αἱ τιμωρίαι;
</p></div>

<div type="textpart" subtype="section" n="166"><p>χρηστῶν ἴσως ὑμεῖς, ὦ σεμνοὶ νομοθέται, τῶν
οἰκείων ἐλάχετε· μοχθηροὶ δ᾿ εἴπερ ἐγένοντο,
δοκεῖτέ μοι μηδ᾿ ἂν εἰς νοῦν ποτε βαλέσθαι τὰς
τοιαύτας προστάξεις, ἀλλὰ καὶ γράφοντας ἑτέρους
δυσχερᾶναι, διὰ τὴν τοῦ μηδὲν ἀνήκεστον παθεῖν
προφυλακὴν * * *<ref target="7-579-1"/> τὸν ἐν ἀσφαλεῖ βίῳ διάγοντα
μετὰ τῶν κινδυνευόντων σκοπεῖν καὶ ἐν ταῖς ἴσαις
κακοπραγίαις ἐξετάζεσθαι· τὸ μὲν γὰρ ἔχει δέος,
ὃ φυλαττόμενός τις οὐδ᾿ ἂν ἕτερον περιΐδοι, τὸ δ᾿

<pb n="7.581"/>

ἐστὶν ἄφοβον, ὑφ᾿ οὗ πολλάκις ἀνεπείσθησάν τινες
ἀλογεῖν ἀνθρώπων ἀνυπαιτίων ἀσφαλείας.
</p></div>

<div type="textpart" subtype="section" n="167"><p>Ταῦτ᾿ οὖν ἐκλογισάμενος ὁ ἡμέτερος νομοθέτης
καὶ τὰ παρὰ τοῖς ἄλλοις ἁμαρτήματα συνιδὼν ὡς
φθοροποιὰ τῆς ἀρίστης πολιτείας ἀπεστράφη καὶ
διεμίσησε [καὶ] τοὺς χρωμένους εἴτε ῥᾳθυμίαις
εἴτε ἀπανθρωπίαις καὶ κακίαις καὶ οὐδέποτέ τινα
τῶν συμβεβιωκότων ἐξέδωκεν ἐπὶ τιμωρίᾳ προσθήκην
ποιησάμενος αὐτὸν ἀδικημάτων ἑτέρων.
</p></div>

<div type="textpart" subtype="section" n="168"><p>διόπερ ἄντικρυς ἀπεῖπεν υἱοὺς ἀντὶ γονέων ἢ
γονεῖς ἀντὶ υἱῶν ἀναιρεῖσθαι, δικαιώσας ὧν τὰ
ἁμαρτήματα τούτων εἶναι καὶ τὰς τιμωρίας, εἴτε
ζημίας χρημάτων εἴτε καὶ πληγὰς καὶ βιαιοτέρας
ὕβρεις εἴτε τραύματα καὶ πηρώσεις καὶ ἀτιμίας
καὶ φυγὰς καὶ ὅσα ἄλλα τῶν ἐπὶ δίκαις· ἑνὸς γὰρ
τοῦ μὴ ἕτερον ἀνθ᾿ ἑτέρου κτείνειν μνησθεὶς καὶ
τὰ ἡσυχασθέντα προσπεριέλαβεν.
</p></div>

<div type="textpart" subtype="section" n="169"><p><milestone unit="altchapter" n="31"/> <ref target="7-581-1"/>Ἀγοραὶ καὶ βουλευτήρια καὶ δικαστήρια
καὶ θίασοι καὶ σύλλογοι πολυανθρώπων ὁμίλων
καὶ ὁ ἐν ὑπαίθρῳ βίος διὰ λόγων καὶ πράξεων
κατὰ πολέμους καὶ κατ᾿ εἰρήνην ἀνδράσιν ἐφαρμόζουσι,
θηλείαις δὲ οἰκουρία καὶ ἡ ἔνδον μονή,
παρθένοις μὲν εἴσω κλισιάδων τὴν μέσαυλον ὅρον
πεποιημέναις, τελείαις δὲ ἤδη γυναιξὶ τὴν αὔλειον.



<pb n="7.583"/>
διττὸν γὰρ πόλεων εἶδος, μειζόνων καὶ βραχυτέρων·</p></div>

<div type="textpart" subtype="section" n="170"><p>
αἱ μὲν οὖν μείζους ἄστη καλοῦνται, οἰκίαι δ᾿ αἱ
βραχύτεραι. τὴν δ᾿ ἑκατέρων προστασίαν διειλήχασιν
ἄνδρες μὲν τῶν μειζόνων, ἧς ὄνομα πολιτεία,
γυναῖκες δὲ τῶν βραχυτέρων, ἧς ὄνομα οἰκονομία.
</p></div>

<div type="textpart" subtype="section" n="171"><p>μηδὲν οὖν ἔξω τῶν κατὰ τὴν οἰκονομίαν πολυπραγμονείτω
γυνὴ ζητοῦσα μοναυλίαν μηδ᾿ οἷα
νομὰς κατὰ τὰς ὁδοὺς ἐν ὄψεσιν ἀνδρῶν ἑτέρων
ἐξεταζέσθω, πλὴν εἰς ἱερὸν ὁπότε δέοι βαδίζειν,
φροντίδα ποιουμένη καὶ τότε μὴ πληθυούσης
ἀγορᾶς, ἀλλ᾿ ἐπανεληλυθότων οἴκαδε τῶν πλείστων,
ἐλευθέρας τρόπον καὶ τῷ ὄντι ἀστῆς ἐν ἠρεμίᾳ
θυσίας  <milestone unit="altpage" n="328"/> ἐπιτελοῦσα καὶ εὐχὰς εἰς ἀποτροπὴν
κακῶν καὶ μετουσίαν ἀγαθῶν.</p></div>

<div type="textpart" subtype="section" n="172"><p>τὸ δὲ λοιδορουμένων
ἢ συμπλεκομένων ἀνδρῶν ἐπεκθεῖν τολμᾶν
κατὰ πρόφασιν συμμαχίας ἢ βοηθείας γυναῖκας
ἐπίληπτον καὶ οὐ μετρίως ἀναίσχυντον, ἃς οὐδ᾿
ἐν πολέμοις καὶ στρατείαις καὶ τοῖς ὑπὲρ πάσης
τῆς πατρίδος κινδύνοις ἐδικαίωσεν ὁ νόμος ἐξετάζεσθαι,
τὸ πρέπον ἰδών, ὅπερ ἀκίνητον ἀεὶ καὶ
πανταχοῦ φυλάττειν διενοήθη, νομίσας αὐτὸ τοῦτ᾿
εἶναι καθ᾿ αὑτὸ νίκης καὶ ἐλευθερίας καὶ πάσης
ἄμεινον εὐτυχίας.</p></div>

<div type="textpart" subtype="section" n="173"><p>ἐὰν μέντοι καὶ πυθομένη τις
ὑβρίζεσθαι τὸν ἄνδρα, πόθῳ τῷ πρὸς ἐκεῖνον
ἡττηθεῖσα φιλανδρίας, ὑπὸ τοὺ παραστάντος πάθους
ἐξορμῆσαι βιασθῇ, μὴ πλέον τῆς φύσεως ἀρρενούσθω



<pb n="7.585"/>

θρασυνομένη, μενέτω δὲ καὶ ἐν οἷς βοηθεῖ
γυνή· πάνδεινον γάρ, εἰ βουλομένη τις ὑπεξελέσθαι
τὸν ἄνδρα ὕβρεως ὑβρισθήσεται πρὸς ἑαυτῆς
κατάπλεων ἀποφαινούσης τὸν ἴδιον βίον αἰσχύνης
καὶ μεγάλων ὀνειδῶν τῶν ἐπ᾿ ἀνιάτῳ θρασύτητι.
</p></div>

<div type="textpart" subtype="section" n="174"><p>λοιδορήσεται γὰρ γυνὴ κατ᾿ ἀγορὰν ῥῆμά τέ τι
τῶν ἀπηγορευμένων φθέγξεται, ἑτέρου δὲ κακηγοροῦντος
οὐκ ἀποδραμεῖται τὰ ὦτα ἐπιφράξασα;
νυνὶ δὲ προβαίνουσί τινες, ὡς μὴ μόνον ὑπὸ
γλωσσαλγίας ἐν ἀνδρῶν ὄχλῳ γυναῖκες<ref target="7-585-1"/> κακηγορεῖν
καὶ προπηλακίζειν,<ref target="7-585-2"/> ἀλλὰ καὶ τὰς χεῖρας ἐπιφέρειν
τὰς ὑφάσμασι καὶ ταλασίαις ἀλλ᾿ οὐ πληγαῖς καὶ
ὕβρεσι καθάπερ παγκρατιαστῶν καὶ πυκτῶν ἐνασκουμένας.
</p></div>

<div type="textpart" subtype="section" n="175"><p> καὶ τὰ μὲν ἄλλα [οἰστὰ
καὶ] φέρειν ἄν τις δύναιτο· χαλεπὸν δ᾿ ἐκεῖνο,
εἴ τις γυνὴ τοσοῦτος καταθρασύνοιτο, ὡς διαδράξασθαι
τῶν τοῦ διαφερομένου γεννητικῶν· μὴ
γάρ, παρόσον ἀνδρὶ βοηθοῦσα δοκεῖ τοῦτο πράττειν,
ἀφείσθω, τῆς δ᾿ ἄγαν θρασύτητος ἐπεχέσθω
τίνουσα δίκην, ὑφ᾿ ἧς αὐτὴ μὲν τὰ ὅμοια ἐξαμαρτάνειν
ἐθέλουσα αὖθις οὐκ ἂν δύναιτο, τῶν δ᾿ ἄλλων
ὅσαι προπετέστεραι φόβῳ μετριάσουσιν· ἔστω δ᾿
ἡ δίκη χειρὸς ἀποκοπὴ τῆς ἁψαμένης ὧν οὐ θέμις.




<pb n="7.587"/>
176 ἄξιον ἐπαινεῖν καὶ τοὺς τῶν γυμνικῶν ἀγώνων
ἀθλοθέτας, οἳ τῆς θέας ἀνεῖρξαν γυναῖκας, ἵνα μὴ
γυμνουμένοις ἀνδράσι παρατυγχάνουσαι τὸ δόκιμον
αἰδοῦς νόμισμα παρακόπτωσιν ἀλογοῦσαι φύσεως
θεσμῶν, οὓς ὥρισεν ἑκατέρῳ τμήματι τοῦ γένους
ἡμῶν. οὐδὲ γὰρ ἄνδρας, ἀποτιθεμένων ἐσθῆτας
γυναικῶν, ἐμπρεπὲς παρατυγχάνειν, ἀλλ᾿ ἑκατέρους
τὰς τῶν ἑτέρων ὄψεις ἐκτρέπεσθαι γυμνουμένων
τοῖς τῆς φύσεως βουλήμασιν ἑπομένους.</p></div>

<div type="textpart" subtype="section" n="177"><p>εἶθ᾿ ὧν
ἡ ὄψις ἐπίληπτος, οὐ πολὺ μᾶλλον αἱ χεῖρες
ὑπαίτιοι; ὀφθαλμοὶ μὲν γὰρ καὶ ἃ μὴ βουλόμεθα
πολλάκις ὁρᾶν ἀπελευθεριάζοντες ἀποβιάζονται,
χεῖρες δ᾿ ἐν τῇ τῶν ὑπηκόων τάξει τεταγμέναι <milestone unit="altpage" n="329"/>
μερῶν πειθαρχοῦσαι τοῖς ἡμετέροις ἐπιτάγμασιν
ὑπηρετοῦσιν.
</p></div>

<div type="textpart" subtype="section" n="178"><p><milestone unit="altchapter" n="32"/> Ἥδε μὲν αἰτία ἣ<ref target="7-587-1"/> παρὰ πολλοῖς εἴωθε
λέγεσθαι· ἑτέραν δὲ ἤκουσα θεσπεσίων ἀνδρῶν τὰ
πλεῖστα τῶν ἐν τοῖς νόμοις ὑπολαμβανόντων εἶναι
σύμβολα φανερὰ ἀφανῶν καὶ ῥητὰ ἀρρήτων. ἦν
δὲ τοιάδε· ψυχῆς, ὥσπερ ἐν ταῖς συγγενείαις, ἡ μέν
ἐστιν ἄρρην καὶ πρὸς ἀνδρῶν, ἡ δὲ θήλεια καὶ πρὸς
γυναικῶν· ἄρρην μὲν ἡ μόνῳ θεῷ προσκληροῦσα
ἑαυτὴν ὡς πατρὶ καὶ ποιητῇ τῶν ὅλων καὶ πάντων
αἰτίῳ, θήλεια δὲ ἡ ἐκκρεμαμένη τῶν ἐν γενέσει
καὶ φθορᾷ καὶ ἀποτείνουσα καθάπερ χεῖρα τὴν
δύναμιν αὑτῆς, ἵνα τυφλῶς τῶν ἐπιτυχόντων
ἐφάπτηται, γένεσιν δεξιουμένη τὴν τροπαῖς ἀμυθήτοις
χρωμένην καὶ μεταβολαῖς, δέον τὴν ἀμετάβλητον
καὶ μακαρίαν καὶ τρισευδαίμονα θείαν




<pb n="7.589"/>
φύσιν.</p></div>

<div type="textpart" subtype="section" n="179"><p>εἰκότως οὖν τὴν ἐφαψαμένην χεῖρα τῶν
διδύμων ἀποκόπτειν διείρηται συμβολικῶς, οὐχ
ὅπως ἀκρωτηριάζηται τὸ σῶμα στερόμενον ἀναγκαιοτάτου
μέρους, ἀλλ᾿ ὑπὲρ τοῦ τῆς ψυχῆς πάντας
τοὺς ἀθέους ἐκτέμνειν λογισμοὺς ἐπιβάθρᾳ χρωμένους
ἅπασιν ὧν γένεσίς ἐστι· δίδυμοι γὰρ σύμβολον
σπορᾶς καὶ γενέσεως.</p></div>

<div type="textpart" subtype="section" n="180"><p>ἑπόμενος δ᾿ ἀκολουθίᾳ
φύσεως κἀκεῖνο λέξω, ὅτι μονὰς μέν ἐστιν εἰκὼν
αἰτίου πρώτου, δυὰς δὲ παθητῆς καὶ διαιρετῆς
ὕλης· ὃς ἂν οὖν δυάδα πρὸ μονάδος τιμήσῃ καὶ
δεξιώσηται, μὴ ἀγνοείτω &lt;τὴν&gt; ὕλην ἀποδεχόμενος
μᾶλλον ἢ θεόν. ἧς χάριν αἰτίας ἐδικαίωσεν ὁ
νόμος ταύτην τὴν ἐπιβολὴν τῆς ψυχῆς ἀποκόπτειν
οἷα χεῖρα· μεῖζον γὰρ οὐκ ἔστιν ἀσέβημα ἢ τῷ
παθητῷ τὴν τοῦ δρῶντος ἀνατιθέναι δύναμιν.
</p></div>

<div type="textpart" subtype="section" n="181"><p><milestone unit="altchapter" n="33"/> Μέμψαιτ᾿ ἄν τις δεόντως τοὺς ἀνόμοια
τοῖς ἀδικήμασι τάττοντας ἐπιτίμια κατὰ τῶν
εἰργασμένων, ζημίας χρημάτων ἐπ᾿ αἰκίαις ἢ ἐπὶ
τραύμασι καὶ πηρώσεσιν ἀτιμίας ἢ ἐπ᾿ ἀνδροφονίαις
ἑκουσίοις ἐλάσεις ὑπερορίους καὶ τὰς εἰς
ἀεὶ φυγὰς ἢ δεσμοὺς ἐπὶ κλοπαῖς· τὸ γὰρ ἀνώμαλον
καὶ ἄνισον ἐχθρὸν πολιτείας ζηλούσης τὴν ἀλήθειαν
182 ἰσότητος δὲ ὑφηγητὴς ὁ ἡμέτερος νόμος τὰ ὅμοια
κελεύων τοὺς ἁμαρτάνοντας ὑπομένειν οἷς ἔδρασαν,
ἐκ τῶν οὐσιῶν, ἐὰν περὶ τὰς οὐσίας ἀδικοπραγῶσι
τῶν πλησίον, ἐκ τῶν σωμάτων, ἐὰν εἰς τὰ σώματα



<pb n="7.591"/>

ἐξαμαρτάνωσι κατὰ μέρη καὶ μέλη καὶ τὰς
αἰσθήσεις· κἂν ἄχρι  <milestone unit="altpage" n="330"/> μέντοι τῆς ψυχῆς ἐπιβουλεύσωσιν,
εἰς ψυχὴν τιμωρεῖσθαι κελεύει· ὑπομένειν
γὰρ ἀνθ᾿ ἑτέρων ἕτερα μηδεμίαν ἔχοντα
κοινωνίαν ἀλλὰ τοῖς εἴδεσιν ἀπηρτημένα καταλυόντων
νόμους ἐστίν, οὐ βεβαιούντων.</p></div>

<div type="textpart" subtype="section" n="183"><p>ταυτὶ
δέ φαμεν τῶν ἄλλων [οὐχ] ὁμοίως ἐχόντων· οὐ
γὰρ ταὐτὸν ἀλλοτρίῳ καὶ πατρὶ πληγὰς ἐμφορῆσαι
οὐδὲ ἄρχοντα ἢ ἰδιώτην κακῶς εἰπεῖν οὐδὲ ἐργάσασθαί
τι τῶν μὴ ἐφειμένων ἐν βεβήλοις ἢ ἱεροῖς
χωρίοις οὐδ᾿ ἐν ἑορταῖς καὶ πανηγύρεσι καὶ δημοτελέσι
θυσίαις καὶ πάλιν ἐν ἡμέραις αἷς μηδὲν
πρόσεστι τῶν εἰς ἐκεχειρίαν ἢ καὶ συνόλως ἀποφράσι,
καὶ ὅσα ἄλλα τοιουτότροπα διερευνητέον
εἰς συναύξησιν ἢ μείωσιν κολάσεως.
</p></div>

<div type="textpart" subtype="section" n="184"><p>Πάλιν ἐάν τις, φησίν, ὀφθαλμὸν οἰκέτου ἢ
θεραπαίνης ἐκκόψῃ, ἐλευθέρους ἀφιέτω. διὰ τί;
ὥσπερ τὴν τοῦ σώματος ἡγεμονίαν ἡ φύσις ἀνῆψε
κεφαλῇ χαρισαμένη καὶ τόπον οἰκειότατον ὡς
βασιλεῖ τὴν ἄκραν—ἄνω γὰρ αὐτὴν ἐπ᾿ ἀρχὴν
παραπέμψασα ἱδρύσατο καθάπερ ἀνδριάντι βάσιν
ὑποθεῖσα τὴν ἀπ᾿ αὐχένος ἄχρι ποδῶν ἅπασαν
ἁρμονίαν—, οὕτως καὶ τῶν αἰσθήσεων τὸ κράτος
ἀνέδωκεν ὀφθαλμοῖς· ὑπεράνω γοῦν καὶ τούτοις
ὡς ἄρχουσιν ἀπένειμεν οἴκησιν, βουληθεῖσα μὴ


<pb n="7.593"/>

μόνον τοῖς ἄλλοις ἀλλὰ καὶ χωρίῳ περισημοτάτῳ
καὶ περιφανεστάτῳ τούτους γερᾶραι.
</p></div>

<div type="textpart" subtype="section" n="185"><p><milestone unit="altchapter" n="34"/> τὰς μὲν οὖν χρείας καὶ ὠφελείας, ἃς
παρέχουσι τῷ γένει ἡμῶν ὀφθαλμοί, μακρὸν ἂν
εἴη καταριθμεῖσθαι· μίαν δὲ τὴν ἀρίστην λεκτέον.
φιλοσοφίαν ὤμβρησε μὲν ὁ οὐρανός, ἐχώρησε δὲ ὁ
ἀνθρώπινος νοῦς, ἐξενάγησε δὲ ὄψις· πρώτη γὰρ
αὕτη κατεῖδε τὰς λεωφόρους ἐπ᾿ αἰθέρος<ref target="7-593-1"/> ὁδούς.
</p></div>

<div type="textpart" subtype="section" n="186"><p>ἀγαθῶν δέ, ὅσα πρὸς ἀλήθειαν ἀγαθά, πηγὴ
φιλοσοφία· ἧς ὁ μὲν ἀρυτόμενος εἰς κτῆσιν καὶ
χρῆσιν ἀρετῆς ἐπαινετός, ὁ δ᾿ ἕνεκα πανουργίας
καὶ τοῦ κατασοφίσασθαί<ref target="7-593-2"/> τινα ψεκτός· ἔοικε γὰρ
ὁ μὲν ἀνδρὶ συμποτικῷ καὶ ἑαυτὸν καὶ τοὺς
συνεστιωμένους πάντας εὐφραίνοντι, ὁ δὲ τῷ τὸν
ἄκρατον εἰς παροινίαν καὶ ὕβριν ἑαυτοῦ τε καὶ τῶν
πλησίον ἐμφορουμένῳ.</p></div>

<div type="textpart" subtype="section" n="187"><p>ὅτῳ. δ᾿ οὖν<ref target="7-593-3"/> τρόπῳ φιλοσοφίαν
ἐξενάγησεν ὄψις, ἤδη λεκτέον. ἀναβλέψασα
εἰς αἰθέρα κατεῖδεν ἥλιον καὶ σελήνην καὶ πλάνητας
καὶ ἀπλανεῖς ἀστέρας, τὴν ἱεροπρεπεστάτην οὐρανοῦ
στρατιάν, κόσμον ἐν κόσμῳ, εἶτ᾿ ἀνατολὰς καὶ
δύσεις καὶ χορείας ἐμμελεῖς καὶ τεταγμέναις
188 χρόνων περιόδοις συνόδους, ἐκλείψεις, ἐπιλάμψεις,
εἶτ᾿ αὐξήσεις καὶ μειώσεις σελήνης, ἡλίου κινήσεις
τὰς κατὰ πλάτος, ἀπὸ μὲν τῶν νοτίων ἐπὶ τὰ
βόρεια προσιόντος, ἀπὸ δὲ τῶν βορείων ἐξαναχωροῦντος
 <milestone unit="altpage" n="331"/> πρὸς τὰ νότια, εἰς καιρῶν τῶν ἐτησίων





<pb n="7.595"/>

γένεσιν, οἷς<ref target="7-595-1"/> τὰ πάντα τελεσφορεῖται, καὶ πρὸς
τούτοις μυρία ἄλλα θαυμάσια· καὶ περιαθρήσασα
κατά τε γῆν καὶ κατὰ θάλατταν καὶ ἀέρα τάδε
πάντα τῷ νῷ μετὰ σπουδῆς ἐπεδείξατο.</p></div>

<div type="textpart" subtype="section" n="189"><p>ὁ δ᾿
ἅπερ οὐχ οἷός τ᾿ ἦν δι᾿ αὑτοῦ καταλαβεῖν διὰ τῆς
ὁράσεως ἰδὼν οὐκ ἐπὶ τῶν ὁραθέντων αὐτὸ μόνον
ἔστη, ἀλλ᾿ ἅτε φιλομαθὴς καὶ φιλόκαλος, ἀγάμενος
τὴν θέαν, λογισμὸν εἰκότα ἐλάμβανεν, ὅτι ταῦτα
οὐκ ἀπαυτοματισθέντα συνέστη φοραῖς ἀλόγοις,
ἀλλὰ διανοίᾳ θεοῦ, ὃν πατέρα καὶ ποιητὴν ὀνομάζειν
θέμις, καὶ ὅτι οὐκ ἔστιν ἄπειρα, πεπέρασται δὲ
ἑνὸς κόσμου περιγραφῇ, πόλεως τρόπον τῇ τῶν
ἀπλανῶν ἐξωτάτω σφαίρᾳ περιλαμβανόμενα, καὶ
ὡς ὁ γεννήσας πατὴρ νόμῳ φύσεως ἐπιμελεῖται
τοῦ γενομένου, προνοούμενος καὶ τοῦ ὅλου καὶ
τῶν μερῶν.</p></div>

<div type="textpart" subtype="section" n="190"><p>εἶτα προσεπεσκέψατο, τίς οὐσία τοῦ
ὁρατοῦ καὶ εἰ πάντων ἡ αὐτὴ τῶν κατὰ τὸν κόσμον
ἢ ἑτέρων ἑτέρα καὶ ἐκ τίνων ἕκαστα ἐτελέσθη, καὶ
τὰς αἰτίας δι᾿ ἃς ἐγένετο καὶ δυνάμεις αἷς συνέχεται
καὶ πότερον αὗται σώματα ἢ ἀσώματοι.</p></div>

<div type="textpart" subtype="section" n="191"><p>ἡ
γὰρ περὶ τούτων καὶ τῶν παραπλησίων ἔρευνα
τί ἂν ἄλλο ἢ φιλοσοφία προσαγορεύοιτο; τί δὲ
τῷ σκοπουμένῳ ταῦτα θεῖτο ἄν τις οἰκειότερον
ὄνομα ἢ φιλόσοφον; τὸ γὰρ περὶ θεοῦ σκοπεῖν
καὶ κόσμου καὶ τῶν ἐν αὐτῷ κοινῶς ζῴων τε καὶ
φυτῶν καὶ περὶ νοητῶν παραδειγμάτων καὶ πάλιν
αἰσθητῶν ἀποτελεσμάτων καὶ τῆς καθ᾿ ἕκαστον
τῶν γεγονότων ἀρετῆς τε καὶ κακίας φιλομαθῆ

<pb n="7.597"/>

καὶ φιλοθεάμονα καὶ τῷ ὄντι φιλόσοφον διάθεσιν
ἐμφαίνει.</p></div>

<div type="textpart" subtype="section" n="192"><p>μέγιστον μὲν δὴ τοῦτο τῷ
βίῳ τῶν ἀνθρώπων ἀγαθὸν ὄψις παρέχεται· δοκεῖ
δέ μοι ταύτης ἠξιῶσθαι τῆς προνομίας, ἐπειδὴ
τῶν ἄλλων αἰσθήσεων συγγενεστέρα ψυχῇ καθέστηκεν·
ἅπασαι μὲν γὰρ τὴν πρὸς διάνοιαν
ἔχουσιν οἰκειότητα, αὕτη δὲ καθάπερ ἐν ταῖς
οἰκίαις τὴν ἐγγυτάτω γένους πρώτην καὶ ἀνωτάτω
τάξιν εἴληχε.</p></div>

<div type="textpart" subtype="section" n="193"><p>τεκμηριώσαιτο δ᾿ ἄν τις ἐκ πολλῶν·
τίς γὰρ οὐκ οἶδεν, ὅτι χαιρόντων μὲν ὀφθαλμοὶ
γανοῦνται καὶ μειδιῶσι, λυπουμένων δὲ συννοίας
γέμουσι καὶ κατηφείας; εἰ δὲ πλεονάζοι καὶ πιέζοι
καὶ ἀναθλίβοι τὸ ἄχθος, ἐκδακρύουσι καὶ κρατούσης
μὲν ὀργῆς οἰδοῦσι καὶ ὕφαιμον καὶ
πυρωπὸν ἐμβλέπουσιν, ἵλεων δὲ καὶ εὐμενές, εἰ
χαλάσαι ὁ θυμός.</p></div>

<div type="textpart" subtype="section" n="194"><p>καὶ ἐν μὲν τῷ λογίζεσθαι
καὶ σκοπεῖν αἱ κόραι πεπήγασι τρόπον τινὰ συνεννοοῦσαι,
τῶν δὲ εὐηθεστέρων ὑπ᾿ ἠλιθιότητος
πλάζεται καὶ ἡ ὅρασις οὐκ ἠρεμοῦσα·  <milestone unit="altpage" n="332"/> καὶ συνόλως
τοῖς τῆς ψυχῆς πάθεσι συμπάσχουσιν ὀφθαλμοὶ
καὶ ταῖς ἀμυθήτοις τροπαῖς συμμεταβάλλειν πεφύκασι
διὰ τὴν οἰκειότητα· δοκεῖ γάρ μοι μηδὲν
οὕτως ὁ θεὸς ἐμφανὲς ἀφανοῦς ἀπεργάσασθαι
μίμημα ὡς ὄψιν λογισμοῦ.
</p></div>

<div type="textpart" subtype="section" n="195"><p><milestone unit="altchapter" n="35"/> Ἐάν τις οὖν εἰς τὴν ἀρίστην καὶ ἡγεμονικωτάτην
τῶν αἰσθήσεων ὅρασιν ᾖ ἐπιβεβουλευκώς
τῳ καὶ καταφανῇ μὲν ἐλευθέρου ὀφθαλμὸν
ἐκκόψας, τὰ αὐτὰ ἀντιπασχέτω, δούλου δὲ μή·
οὐχ ὅτι συγγνώμης ἐστὶν ἄξιος ἢ ἔλαττον ἀδικεῖ,




<pb n="7.599"/>

ἀλλ᾿ ὅτι πονηροτέρῳ χρήσαιτ᾿ ἂν ὁ πεπονθὼς
ἀντιπηρωθέντι τῷ δεσπότῃ, μνησικακήσοντι<ref target="7-599-1"/> τῆς
συμφορᾶς τὸν ἀεὶ χρόνον καὶ ἀμυνουμένῳ καθ᾿
ἑκάστην ἡμέραν ὡς ἐχθρὸν ἄσπονδον ἀφορήτοις
καὶ βαρυτέροις τῆς δυνάμεως ἐπιτάγμασιν, οἷς
πιεζόμενος καὶ τὴν ψυχὴν ἀπορρήξει.</p></div>

<div type="textpart" subtype="section" n="196"><p>προὐνόησεν
οὖν ὁ νόμος τοῦ μήτε τὸν ἐπιβεβουλευκότα ἀθῷον
ἀφεθῆναι μήτε τὸν πεπηρωμένον προσαδικηθῆναι
κελεύσας, εἴ τις ἐκκόψειε θεράποντος ὀφθαλμόν,
ἀνενδοιάστως ἐλευθερίας μεταδιδόναι.</p></div>

<div type="textpart" subtype="section" n="197"><p><ref target="7-599-2"/> οὕτως γὰρ
ὁ μὲν ἀνθ᾿ ὧν ἔδρασε διττὴν ἐνδέξεται<ref target="7-599-3"/> ζημίαν,
ἅμα τῇ τιμῇ καὶ τὴν ὑπηρεσίαν ἀφαιρεθείς, καὶ
τρίτον ἑκατέρου τῶν λεχθέντων χαλεπώτερον,
ἀναγκαζόμενος ἐν τοῖς μεγίστοις εὐεργετεῖν ἐχθρόν,
ὃν ἴσως ηὔχετο κακοῦν ἀεὶ δύνασθαι, ὁ δὲ ἀνθ᾿ ὧν
ὑπέμεινε παρηγορίαν ἕξει διπλῆν, οὐ μόνον ἐλευθερωθεὶς
ἀλλὰ καὶ ἀργαλέον καὶ ὠμὸν δεσπότην
ἐκφυγών.
</p></div>

<div type="textpart" subtype="section" n="198"><p><milestone unit="altchapter" n="36"/> Προστάττει δὲ κἂν εἴ τις ὀδόντα
θεράποντος ἐκκόψειεν, ἐλευθερίαν χαρίζεσθαι τῷ
θεράποντι. διὰ τί; ὅτι ζωὴ μὲν τίμιον, ὄργανα
δὲ ζωῆς ἐτεκτήνατο ἡ φύσις ὀδόντας, οἷς τὴν
τροφὴν οἰκονομεῖσθαι συμβέβηκεν. ὀδόντες δὲ οἱ
μέν εἰσι τομίαι τῷ τέμνειν σιτία καὶ ὅσα ἄλλα
ἐδώδιμα,<ref target="7-599-4"/> διὰ τοῦτο ταύτης τῆς προσηγορίας




<pb n="7.601"/>

ἀξιωθέντες, οἱ δὲ μύλαι τῷ τὰ διατμηθέντα εἰς
μείονα λεαίνειν δύνασθαι.</p></div>

<div type="textpart" subtype="section" n="199"><p>παρ᾿ ἣν αἰτίαν
ὁ ποιητὴς καὶ πατὴρ οὐδὲν εἰωθὼς δημιουργεῖν,
ὃ μὴ πρός τινι τέτακται χρείᾳ, τοὺς ὀδόντας οὐχ
ὥσπερ τῶν ἄλλων μερῶν ἕκαστον κατὰ τὴν πρώτην
γένεσιν εὐθὺς εἰργάζετο, διανοηθεὶς ὅτι βρέφει μὲν
γαλακτοτροφεῖσθαι μέλλοντι περιττὸν ἄχθος γενήσονται,
μαστοῖς δὲ πηγάζουσιν, οἷς ἄρδεται ἡ
τροφή, χαλεπὴ ζημία κατὰ τὴν ὁλκὴν τοῦ γάλακτος
ὀδαξωμένοις.</p></div>

<div type="textpart" subtype="section" n="200"><p>τὸν ἐπιτήδειον οὖν καιρὸν προϊδόμενος—ἔστι
δ᾿ οὗτος, ἡνίκα τὸ βρέφος ἀπότιτθον
γίνεται—τὴν ἔκφυσιν τῶν ὀδόντων, ἣν ἐταμιεύσατο
πρότερον, ἀνέφηνεν * * *<ref target="7-601-1"/> ἤδη τῆς τελειοτέρας
ἀνέχεσθαι τροφῆς ὀργάνων ὧν εἶπον
δεομένης τὴν διὰ τοῦ γάλακτος ἀποστρεφόμενον.
</p></div>

<div type="textpart" subtype="section" n="201"><p>Ἐὰν οὖν τις εἴξας ἀλαζονείᾳ <milestone unit="altpage" n="333"/> θεράποντος ὀδόντα
ἐκκόψῃ τὸν ὑπηρέτην καὶ ὑποδιάκονον τῶν ἀναγκαιοτάτων,
τροφῆς τε καὶ ζωῆς, ἐλευθερούτω τὸν
ἀδικηθέντα, στερόμενος καὶ αὐτὸς τῆς ἐκ τοῦ
πεπονθότος λατρείας τε καὶ ὑπηρεσίας. ἰσότιμον
οὖν, φήσει<ref target="7-601-2"/> τις, ὀδοὺς ὀφθαλμῷ;</p></div>

<div type="textpart" subtype="section" n="202"><p>πρὸς ἃ γέγονεν
ἑκάτερον, εἴποιμ᾿ ἄν, ἰσότιμον, πρὸς μὲν τὰ ὁρατὰ
ὀφθαλμός, πρὸς δὲ τὰ ἐδώδιμα ὀδούς. εἰ δὲ καὶ
συγκρῖναί τις ἐθελήσει, σεμνότατον μὲν εὑρήσει
τῶν ἐν σώματι μερῶν ὀφθαλμὸν ἅτε θεωρὸν ὄντα
τοῦ σεμνοτάτου τῶν κατὰ τὸν κόσμον, οὐρανοῦ,
χρήσιμον δὲ ὀδόντα ὡς ἂν τροφῆς, τοῦ χρησιμωτάτου


<pb n="7.603"/>

πρὸς τὸ ζῆν, ἐργάτην· καὶ ὁ μὲν τὰς ὄψεις
ἀποβαλὼν οὐ κεκώλυται βιοῦν, τῷ δὲ ἐκκοπέντι
τοὺς ὀδόντας ἐφεδρεύει θάνατος οἴκτιστος.</p></div>

<div type="textpart" subtype="section" n="203"><p>εἰ δή
τις ἐπιβουλεύει περὶ τὰ μέρη ταῦτα τοῖς οἰκέταις,
μὴ ἀγνοείτω λιμὸν ἐν εὐθηνίᾳ καὶ εὐετηρίᾳ κατασκευάζων
τούτοις χειροποίητον· τί γὰρ ὄφελος
ἀφθονίαν μὲν εἶναι τροφῶν, τὰ δὲ πρὸς τὴν διοίκησιν
αὐτῶν ὄργανα σεσυλῆσθαι καὶ ἀποβεβληκέναι
χαλεπῶν ἕνεκα καὶ ἀμειλίκτων καὶ ὠμοθύμων
δεσποτῶν;</p></div>

<div type="textpart" subtype="section" n="204"><p>διὰ τοῦτο καὶ ἑτέρωθι παρὰ χρεωστῶν
ἀπαγορεύει δανεισταῖς μύλον ἢ ἐπιμύλιον ῥύσιον
αἰτεῖν, ἐπειπὼν ὅτι ὁ τοῦτο δρῶν ψυχὴν ἐνεχυριάζει·
ὁ γὰρ τὰ τοῦ ζῆν ὄργανα ἀφαιρούμενος ἐπ᾿ ἀνδροφονίαν
ἵεται, μέχρι καὶ ψυχῆς ἐπιβουλεύειν
διανοηθείς.
</p></div>

<div type="textpart" subtype="section" n="205"><p>Τοσαύτην δὲ πρόνοιαν ἐποιήσατο τοῦ μηδένα
παραίτιόν τινι γενέσθαι θανάτου, ὡς καὶ τοὺς
προσαψαμένους νεκροῦ σώματος, ὃ τελευτὴν ἐνδέδεκται
τὴν κατὰ φύσιν, οἴεται δεῖν μὴ εὐθὺς<ref target="7-603-1"/>
εἶναι καθαρούς, μέχρις ἂν περιρρανάμενοι καὶ ἀπολουσάμενοι
καθαρθῶσιν. εἰς μέντοι τὸ ἱερὸν οὐδὲ
τοῖς σφόδρα καθαροῖς ἐφῆκεν εἰσιέναι ἐντὸς ἡμερῶν




<pb n="7.605"/>

ἑπτά, τρίτῃ καὶ ἑβδόμῃ κελεύσας ἀφαγνίζεσθαι.
</p></div>

<div type="textpart" subtype="section" n="206"><p>ἔτι μέντοι καὶ τοῖς εἰσιοῦσιν εἰς οἰκίαν, ἐν ᾗ
τετελεύτηκέ τις, προστάττει μηδενὸς ἅπτεσθαι,
μέχρις ἂν ἀπολούσωνται καὶ τὰς ἐσθῆτας αἷς
ἀμπίσχοντο προσαποπλύναντες· σκεύη δὲ καὶ
ἔπιπλα καὶ ὅσα ἄλλα ἔνδον εἶναι συμβέβηκε πάνθ᾿
ὡς ἔπος εἰπεῖν ἀκάθαρτα ἡγεῖται.</p></div>

<div type="textpart" subtype="section" n="207"><p>ψυχὴ γὰρ ἀνθρώπου
τίμιον, ἧς μετανισταμένης καὶ μετοικιζομένης
τὰ ἀπολειφθησόμενα πάντα μιαίνεται
στερόμενα θείας εἰκόνος, ἐπειδὴ θεοειδὴς ὁ
ἀνθρώπινος νοῦς πρὸς ἀρχέτυπον ἰδέαν, τὸν ἀνωτάτω
λόγον, τυπωθείς.</p></div>

<div type="textpart" subtype="section" n="208"><p>ἔστω δέ, φησίν,
ἀκάθαρτα καὶ τὰ ἄλλα ὅσων ἂν ὁ ἀκάθαρτος
προσάψηται, μετουσίᾳ τοῦ μὴ καθαροῦ μιαινόμενα.
καθολικωτέραν δ᾿ ἀπόφασιν ὁ χρησμὸς οὗτος ἔοικέ
πως δηλοῦν, οὐκ ἐπὶ σώματος αὐτὸ μόνον ἱστάμενος,
ἀλλὰ ἤθη καὶ τρόπους προσδιερευνώμενος
ψυχῆς.</p></div>

<div type="textpart" subtype="section" n="209"><p>ἀκάθαρτος γὰρ κυρίως ὁ ἄδικος καὶ
ἀσεβής, ὅτῳ μήτε τῶν ἀνθρωπίνων μήτε  <milestone unit="altpage" n="334"/> τῶν
θείων αἰδώς τις εἰσέρχεται, πάντα φύρων καὶ
συγχέων διά τε τὰς ἀμετρίας τῶν παθῶν καὶ τὰς
τῶν κακιῶν ὑπερβολάς, ὥστε ὧν ἂν ἐφάψηται
πραγμάτων πάντ᾿ ἐστὶν ἐπίληπτα τῇ τοῦ δρῶντος

</p></div></div>
<pb n="8.7"/>
<div type="textpart" subtype="book" n="4">
<head>ΠΕΡΙ ΤΩΝ ΕΝ ΜΕΡΕΙ ΔΙΑΤΑΓΜΑΤΩΝ
ΠΕΡΙ ΤΩΝ ΑΝΑΦΕΡΟΜΕΝΩΝ ΕΝ ΕΙΔΕΙ
ΝΟΜΩΝ ΕΙΣ ΤΡΙΑ ΓΕΝΗ ΤΩΝ ΔΕΚΑ
ΛΟΓΙΩΝ, ΤΟ ΟΓΔΟΟΝ ΚΑΙ ΤΟ ΕΝΑΤΟΝ
ΚΑΙ ΤΟ ΔΕΚΑΤΟΝ, ΤΟ ΠΕΡΙ ΤΟΥ ΜΗ
ΚΛΕΠΤΕΙΝ ΚΑΙ &lt;ΜΗ&gt; ΨΕΥΔΟΜΑΡΤΥΡΕΙΝ
ΚΑΙ ΜΗ ΕΠΙΘΥΜΕΙΝ, ΚΑΙ ΠΕΡΙ
ΤΩΝ ΕΙΣ ΕΚΑΣΤΟΝ ΑΝΑΦΕΡΟΜΕΝΩΝ,
ΚΑΙ ΠΕΡΙ ΔΙΚΑΙΟΣΥΝΗΣ, Η ΠΑΣΙ ΤΟΙΣ
ΔΕΚΑ ΛΟΓΙΟΙΣ ΕΦΑΡΜΟΖΕΙ, Ο ΕΣΤΙ
ΤΗΣ ΟΛΗΣ ΣΥΝΤΑΞΕΩΣ &lt;ΤΕΛΟΣ&gt;</head>
<div type="textpart" subtype="section" n="1"><p><milestone unit="altchapter" n="1"/> Τὰ μὲν ἐπὶ μοιχείᾳ καὶ ἀνδροφονίᾳ καὶ ὅσα
 <milestone unit="altpage" n="335"/> ἑκατέρᾳ τούτων ὑποστέλλει νόμιμα μετὰ πάσης
ἀκριβείας, ὥς γε ἐμαυτὸν πείθω, λέλεκται πρότερον.
τὸ δ᾿ ἑπόμενον τῇ τάξει συνεπισκεπτέον, ὅ
τι τρίτον μέν ἐστι τῶν ἐπὶ τῇ δευτέρᾳ στήλῃ, τῶν
δ᾿ ἐν ἀμφοτέραις ὄγδοον, περὶ τοῦ μὴ κλέπτειν.
</p></div>

<div type="textpart" subtype="section" n="2"><p>ὃς ἂν ἄγῃ ἤ φέρῃ τὰ ἑτέρου, μὴ δέον, ἐὰν μὲν βίᾳ
καὶ φανερῶς τοῦτο ποιῇ, κοινὸς ἀναγραφέσθω
πολέμιος,  <milestone unit="altpage" n="336"/> [γεγράφθω] παρανομίᾳ συνυφαίνων



<pb n="8.9"/>

ἀναίσχυντον θράσος, ἐὰν δὲ κρύφα, λανθάνειν ἐπιχειρῶν
φωρὸς τρόπον, αἰδῶ προκάλυμμα ποιούμενος
τῶν ἁμαρτημάτων [τὸ σκότος],<ref target="8-9-1"/> ἰδίᾳ κολαζέσθω
μόνον ὢν ὑπόδικος ὧν ἐπεχείρησε βλάπτειν καὶ
κατατιθέτω διπλοῦν τὸ φώριον, ἄδικον ὠφέλειαν
ἐξιώμενος βλάβῃ δικαιοτάτῃ.</p></div>

<div type="textpart" subtype="section" n="3"><p>ἐὰν δὲ
ἄπορος ὢν ἐκτίνειν ἀδυνατῇ τό γε ἐπιτίμιον, πιπρασκέσθω—θέμις
γὰρ ἐλευθερίας στέρεσθαι τὸν ὑπομείναντα
κέρδους παρανομωτάτου δοῦλον εἶναι—,
ἵνα μηδ᾿ ὁ πεπονθὼς κακῶς ἀπαρηγόρητος ἀφεθεὶς
διὰ τὴν τοῦ κεκλοφότος ἀχρηματίαν ὀλιγωρεῖσθαι
δοκῇ.</p></div>

<div type="textpart" subtype="section" n="4"><p>ἀλλὰ μηδεὶς ἀπανθρωπίαν καταγνώτω
τοῦ διατάγματος· ὁ γὰρ πραθεὶς οὐκ εἰς ἅπαν ἐᾶται
δοῦλος, ἀλλ᾿ ἐντὸς ἑπταετίας ἀπαλλάττεται κοινῷ




<pb n="8.11"/>

κηρύγματι, καθάπερ ἐν τοῖς περὶ ἑβδόμης<ref target="8-11-1"/> ἐδήλωσα.
</p></div>

<div type="textpart" subtype="section" n="5"><p> καὶ ἀγαπάτω διπλοῦν ἐκτίνων τὸ φώριον
ἢ καὶ πιπρασκόμενος, ἀδικῶν οὐκ ὀλίγα· πρῶτον μὲν
ὅτι τοῖς οὖσιν οὐκ ἀρκούμενος περιττοτέρων ὀρέγεται,
πλεονεξίαν, ἐπίβουλον καὶ δυσίατον πάθος, ἐπιτειχίζων·
δεύτερον δ᾿ ὅτι τοῖς ἀλλοτρίοις προσοφθαλμιῶν
καὶ ἐπικεχηνὼς τὰς ἐπὶ νοσφισμῷ πάγας
τίθεται, τοὺς κυρίους ὧν ἔχουσιν ἀφαιρούμενος·
τρίτον δ᾿ ὅτι καὶ λανθάνειν ἐπιτηδεύων τὰς<ref target="8-11-2"/> μὲν ἐκ
τοῦ πράγματος ὠφελείας μόνος ἔστιν ὅτε καρποῦται,
τὰ δ᾿ ἐγκλήματα τρέπει πρὸς τοὺς ἀναιτίους,
τυφλὴν ἀπεργαζόμενος τὴν ἔρευναν τῆς ἀληθείας.
</p></div>

<div type="textpart" subtype="section" n="6"><p>ἔοικε δέ πως καὶ αὐτὸς ἑαυτοῦ κατηγορεῖν, ὑπὸ
τοῦ συνειδότος ἐλεγχόμενος ἐν οἷς ὑφαιρεῖται λάθρα,
πάντως αἰσχυνόμενος ἢ εὐλαβούμενος, ὧν τὸ μέν
ἐστι σημεῖον τοῦ τὴν πρᾶξιν αἰσχρὰν ὑπειληφέναι—τὰ γὰρ αἰσχρὰ αἰσχύνην ἐπιφέρει—τὸ δὲ τοῦ
κολάσεως ἄξιον νομίζεσθαι, δέος γὰρ ἐμποιοῦσιν
αἱ κολάσεις.
</p></div>

<div type="textpart" subtype="section" n="7"><p><milestone unit="altchapter" n="2"/> Ἐάν τις ἔρωτι τῶν ἀλλοτρίων ἐπιμανεὶς
κλέπτειν ἐπιχειρῇ καὶ μὴ δυνάμενος εὐπετῶς ὑφαιρεῖσθαι
τοιχωρυχῇ νύκτωρ, προκάλυμμα ποιούμενος
ὧν ἀδικεῖ τὸ σκότος, ἁλοὺς μὲν ἐπ᾿
αὐτοφώρῳ, πρὶν ἥλιον ἀνίσχειν, ἐν αὐτῷ τῷ διορύγματι
πρὸς τοῦ δεσπότου τῆς οἰκίας ἀναιρείσθω,


<pb n="8.13"/>
τὸ μὲν προηγούμενον  <milestone unit="altpage" n="337"/> ἔργον ἔλαττον ἐξεργαζόμενος,
κλοπήν, τὸ δ᾿ ἑπόμενον μεῖζον, ἀνδροφονίαν,
&lt;διανοούμενος, εἰ&gt; διακωλύοι τις, ὀρυκτῆρσιν οἷς
ἐπιφέρεται σιδηροῖς καὶ ἑτέροις ὅπλοις ἀμύνεσθαι
παρεσκευασμένος· εἰ δ᾿ ἥλιος ἀνάσχοι, μηκέθ᾿
ὁμοίως αὐτοχειρίᾳ κτεινέσθω, πρὸς δὲ τοὺς ἄρχοντας
καὶ δικαστὰς ἀγέσθω δώσων δίκας, ἃς ἂν
ἐπικελεύωσιν οὗτοι.</p></div>

<div type="textpart" subtype="section" n="8"><p>νύκτωρ μὲν &lt;γὰρ&gt; οἴκοι
διατριβόντων καὶ τετραμμένων πρὸς ἀνάπαυλαν
ἀρχόντων ὁμοῦ καὶ ἰδιωτῶν, οὐδεμία τῷ πλημμελουμένῳ
καταφυγὴ πρὸς βοήθειαν, ὅθεν αὐτὸς
ἔστω κύριος τῆς τιμωρίας, ὑπὸ τοῦ καιροῦ κατασταθεὶς
ἄρχων καὶ δικαστής.</p></div>

<div type="textpart" subtype="section" n="9"><p>μεθ᾿ ἡμέραν μέντοι
ἀναπέπταται δικαστήρια καὶ βουλευτήρια, ἐπλήθυνε
δὲ τῶν συλληψομένων ἡ πόλις, ὧν οἱ μὲν
φύλακες τῶν νόμων κεχειροτόνηνται, οἱ δ᾿ἄνευ
χειροτονίας μισοπονήρῳ πάθει τὴν ὑπὲρ τῶν ἠδικημένων
αὐτοκέλευστοι τάξιν αἱροῦνται· πρὸς οὓς τὸν
κλέπτην ἀκτέον· οὕτως γὰρ τὰς ἐπ᾿ αὐθαδείᾳ καὶ
προπετείᾳ φεύγων αἰτίας δημοκρατικώτερον αὑτῷ
δόξει βοηθεῖν.</p></div>

<div type="textpart" subtype="section" n="10"><p>ἐὰν ὑπὲρ γῆν ὄντος ἡλίου τὸν φῶρά
τις αὐτοχειρίᾳ κτείνῃ πρὸ δίκης, ἔνοχος ἔστω,
θυμὸν λογισμοῦ προτιμήσας καὶ τοὺς νόμους τῆς
ἰδίας ἐπιθυμίας ἐν ὑστέρῳ θείς. μὴ γάρ, ἐπειδὴ
νύκτωρ ἠδίκησαι, φαίην ἄν, ὦ οὗτος, ὑπὸ κλέπτου,


<pb n="8.15"/>

διὰ τοῦτο μεθ᾿ ἡμέραν κλοπὴν αὐτὸς ἀπεργάζου
χαλεπωτέραν, οὐ τὴν ἐν χρήμασιν, ἀλλὰ τὴν ἐν
τοῖς δικαίοις, καθ᾿ ἃ συμβαίνει τὴν πολιτείαν
διατετάχθαι.
</p></div>

<div type="textpart" subtype="section" n="11"><p><milestone unit="altchapter" n="3"/> Τὰ μὲν οὖν ἄλλα φώρια τετίμηται διπλῇ
καταθέσει. βοῦν δὲ ἢ πρόβατον εἴ τις ὑφέλοιτο,
μείζονος ἠξίωσε δίκης προνομίαν διδοὺς ζῴοις, ἃ
καλλιστεύει τῶν ἐν ταῖς ἡμέροις ἀγέλαις οὐ μόνον
εὐμορφίᾳ σώματος ἀλλὰ καὶ ταῖς περὶ τὸν ἀνθρώπινον
βίον ὠφελείαις. ἧς χάριν αἰτίας οὐδ᾿ ἐπ᾿
ἀμφοῖν τὴν ποσότητα τῶν ἐπιτιμίων ἴσην ὥρισεν,
ἀλλὰ τὰς χρείας διαριθμησάμενος, ἃς ἑκάτερον
παρέχεται τῶν εἰρημένων, ἀνάλογον καὶ τὴν ἔκτισιν
ἐνομοθέτησε.</p></div>

<div type="textpart" subtype="section" n="12"><p>κελεύει γὰρ τέτταρα μὲν πρόβατα
ἀποτίνειν βοῦς δὲ πέντε τὸν κλέπτην ἀνθ᾿ ἑνὸς τοῦ
ὑφαιρεθέντος, ἐπειδὴ πρόβατον μὲν φέρει δασμοὺς
τέτταρας, γάλα καὶ τυρὸν καὶ ἔρια καὶ ἐτησίους
ἄρνας, ὁ δὲ βοῦς πέντε, τρεῖς μὲν τοὺς αὐτοὺς ἐν
γάλακτι καὶ τυρῷ καὶ γεννήμασι, δύο δ᾿ ἐξαιρέτους,
ἄροτον γῆς καὶ ἀλοητόν, ὧν ὁ μέν ἐστιν ἀρχὴ
σπορᾶς καρπῶν,  <milestone unit="altpage" n="338"/> ὁ δὲ τέλος εἰς κάθαρσιν τῶν
συγκομισθέντων πρὸς ἑτοιμοτέραν τροφῆς χρῆσιν.
</p></div>

<div type="textpart" subtype="section" n="13"><p><milestone unit="altchapter" n="4"/> Κλέπτης δέ τίς ἐστι καὶ ὁ ἀνδραποδιστής,
ἀλλὰ τοῦ πάντων ἀρίστου, ὅσα ἐπὶ γῆς εἶναι συμβέβηκεν.
τὰ μὲν οὖν ἄψυχα καὶ τῶν ζῴων ἃ μὴ
μεγάλας ὠφελείας παρέχεται τῷ βίῳ διπλᾶ προστέταχεν



<pb n="8.17"/>

ἀποδίδοσθαι παρὰ τῶν ὑφελομένων τοῖς
κυρίοις, ὡς ἐλέχθη πρότερον, καὶ πάλιν τετραπλάσια
καὶ πενταπλάσια ἐν ταῖς ἡμερωτάταις ἀγέλαις
βοῶν τε καὶ προβάτων.</p></div>

<div type="textpart" subtype="section" n="14"><p>ἄνθρωπος δέ, ὡς ἔοικε,
τὸν καλλιστεύοντα κλῆρον ἔλαχεν ἐν ζῴοις, ἀγχίσπορος
ὢν θεοῦ καὶ συγγενὴς κατὰ τὴν πρὸς λόγον
κοινωνίαν, ὃς αὐτὸν καίτοι θνητὸν εἶναι δοκοῦντα
ἀπαθανατίζει. διὸ καὶ πᾶς, ὅτῳ ζῆλος ἀρετῆς
εἰσέρχεται, τραχύς ἐστι τὴν ὀργὴν καὶ παντελῶς
ἀμείλικτος κατὰ ἀνδραποδιστῶν, οἳ δουλείαν ἕνεκα
κέρδους ἀδικωτάτου τοῖς γένει μὲν ἐλευθέροις
φύσεως δὲ μετέχουσι τῆς αὐτῆς ἐπάγειν τολμῶσιν.
</p></div>

<div type="textpart" subtype="section" n="15"><p>εἰ γὰρ ἐπαινετὸν πρᾶγμα δεσπόται ποιοῦσιν
οἰκότριβας καὶ ἀργυρωνήτους, πολλάκις οὐκ ἐν
μεγάλοις ὀνήσαντας, τῆς κατεχούσης δουλείας
ἀπαλλάττοντες ἕνεκα φιλανθρωπίας ᾗ κέχρηνται,
πόσης ἄξιοι κατηγορίας τυγχάνειν εἰσὶν οἱ τὸ
πάντων ἄριστον κτῆμα, τὴν ἐλευθερίαν, ἀφαιρούμενοι
τοὺς ἔχοντας, ὑπὲρ ἧς ἀποθνῄσκειν καλὸν
τοῖς γεννηθεῖσιν εὖ καὶ τραφεῖσιν;</p></div>

<div type="textpart" subtype="section" n="16"><p>ἤδη
τινὲς τὴν σύμφυτον μοχθηρίαν προσαύξοντες καὶ
τὸ ἐπίβουλον ἦθος αὑτῶν τρέποντες εἰς τὸ ἄσπονδον
οὐκ [ἐπ᾿] ἀλλοδαποῖς μόνον καὶ ἀλλογενέσιν ἀνδραποδισμὸν
κατεσκεύασαν, ἀλλὰ καὶ τοῖς ἀπὸ τοῦ
αὐτοῦ ἔθνους, ἔστι δ᾿ ὅτε καὶ δημόταις καὶ φυλέταις,
ἀλογήσαντες κοινωνίας νόμων τε καὶ ἐθῶν,
οἷς ἐκ πρώτης ἡλικίας ἐνετράφησαν, ἅπερ βεβαιοτάτην


<pb n="8.19"/>

ταῖς ψυχαῖς εὔνοιαν ἐνσφραγίζεται τῶν μὴ
λίαν ἀτιθάσων καὶ μὴ ἐπιτηδευόντων ὠμότητα·</p></div>

<div type="textpart" subtype="section" n="17"><p>οἳ
χάριν κέρδους ἐκνομωτάτου πιπράσκουσιν ἀνδραποδοκαπήλοις
καὶ οἷς ἂν τύχῃ δουλεύσοντας ἐπὶ
ξένης ἀνεπανάκτους, μηδ᾿ ὄναρ τὸ τῆς πατρίδος
ἔδαφος ἔτι προσκυνήσοντας ἢ χρηστῆς ἀπογευσομένους
ἐλπίδος. ἧττον γὰρ ἂν ἠδίκουν ὑπηρετούμενοι
πρὸς τῶν ἀνδραποδισθέντων· νυνὶ δὲ
διπλάσιον ἀδίκημα δρῶσιν ἀπεμπολοῦντες, ἀνθ᾿
ἑνὸς δύο δεσπότας καὶ διττὰς δουλείας ἐπιτειχίζοντες
ἐφέδρους.</p></div>

<div type="textpart" subtype="section" n="18"><p>αὐτοὶ μὲν γὰρ ἐπιστάμενοι τὴν
παλαιὰν εὐτυχίαν τῶν ὑπηγμένων ἴσως ἂν μετανοήσαιεν
ὀψὲ λαβόντες οἶκτον τῶν ἐπταικότων,  <milestone unit="altpage" n="339"/>
τὸ τῆς τύχης<ref target="8-19-1"/> ἄδηλον καὶ ἀτέκμαρτον καταιδεσθέντες·
οἱ δὲ πριάμενοι δι᾿ ἄγνοιαν τοῦ γένους ὡς ἐκ
πατέρων καὶ προπάππων οἰκετῶν ὀλιγωρήσουσιν,
οὐδὲν ἀγωγὸν ἐν ταῖς ψυχαῖς ἔχοντες εἰς ἡμερότητα
καὶ φιλανθρωπίαν, ἣν εἰκὸς ἐπὶ τοῖς ἐλευθέροις
σῴζεσθαι φύσει.</p></div>

<div type="textpart" subtype="section" n="19"><p>δίκη δ᾿ ἔστω κατὰ μὲν
τῶν ἑτεροεθνεῖς ἀνδραποδισαμένων, ἣν ἂν τιμήσηται
τὸ δικαστήριον, κατὰ δὲ τῶν τοὺς ὁμοφύλους
πρὸς τῷ ἀνδραποδίσασθαι καὶ πεπρακότων θάνατος
ἀπαραίτητος· ἤδη γὰρ οὗτοί γε συγγενεῖς εἰσιν οὐ
πόρρω τῶν ἀφ᾿ αἵματος κατὰ<ref target="8-19-2"/> μείζονα περιγραφὴν
γειτνιῶντες.
</p></div>

<div type="textpart" subtype="section" n="20"><p><milestone unit="altchapter" n="5"/> “Καὶ ἐν ἀγρῷ” καθάπερ εἶπέ τις τῶν πάλαι
“φύονται δίκαι,” ἐπειδὴ πλεονεξίαι καὶ ὁ τῶν
ἀλλοτρίων ἵμερος οὐκ ἐν ἄστει μόνον ἀλλὰ καὶ ἔξω
πόλεώς ἐστιν, ἅτε μὴ τόπων διαφοραῖς ἀλλὰ διανοίαις




<pb n="8.21"/>

ἀκορέστων &lt;καὶ&gt; φιλαπεχθημόνων ἀνδρῶν
ἐνιδρυμένος.</p></div>

<div type="textpart" subtype="section" n="21"><p>ἀφ᾿ οὗ καὶ τῶν πόλεων αἱ εὐνομώταται
διττοὺς ἐπιμελητὰς καὶ ἄρχοντας αἱροῦνται τῆς
κοινῆς εὐκοσμίας καὶ ἀσφαλείας, τοὺς μὲν ἐντὸς
τοῦ τείχους, οὓς ἀστυνόμους προσαγορεύουσι, τοὺς
δ᾿ ἐκτός, οἷς ὄνομα οἰκεῖον τίθενται, καλοῦσι γὰρ
αὐτοὺς ἀγρονόμους· ἀγρονόμων δὲ τίς ἂν ἦν χρεία
τὸ πᾶν, εἰ μὴ κἀν τοῖς χωρίοις ἦσάν τινες ἐπὶ λύμῃ
τῶν πλησίον ζῶντες;</p></div>

<div type="textpart" subtype="section" n="22"><p>ἐὰν οὖν τις ποιμὴν ἢ αἰπόλος
ἢ βουκόλος ἢ συνόλως ἀγελάρχης ἀγρὸν ἑτέρου
βόσκῃ καὶ κατανέμῃ φειδὼ μηδεμίαν ποιούμενος
μήτε καρπῶν μήτε δένδρων, ὅμοιον ἀποτινέτω
κτῆμα<ref target="8-21-1"/> προσόδου τῆς ἴσης.</p></div>

<div type="textpart" subtype="section" n="23"><p>καὶ ἀγαπάτω τοῦθ᾿
ὑπομένων, ἐπιεικοῦς καὶ σφόδρα συγγνώμονος τυχὼν
τοῦ νόμου, ὃς αὐτὸν τὰ πολεμίων ἀσπόνδων
ἐργασάμενον, οἷς τὰς ἀρούρας δῃοῦν ἔθος καὶ φυτὰ
ἥμερα διαφθείρειν, οὐχ ὡς κοινὸν ἐχθρὸν ἐτιμωρήσατο
θάνατον ἢ φυγὴν ἢ τὸ γοῦν τελευταῖον,
ἁπάσης στέρησιν τῆς οὐσίας, ὁρίσας, ἀλλ᾿ αὐτὸ
μόνον δικαιώσας ἐπανορθώσασθαι τὸ βλάβος τῷ
κυρίῳ.</p></div>

<div type="textpart" subtype="section" n="24"><p>προφάσεις γὰρ ἀεὶ ζητῶν, αἷς ἐπελαφριεῖ
τὰ ἀτυχήματα, δι᾿ ὑπερβάλλουσαν ἡμερότητα καὶ




<pb n="8.23"/>

τὴν ἐκ φύσεως καὶ μελέτης φιλανθρωπίαν, εὗρεν
ἀπολογίαν οὐκ ἀπῳδὸν ὑπὲρ τοῦ νομέως, τὴν φύσιν
τῶν θρεμμάτων ἄλογον οὖσαν καὶ ἀπειθῆ, καὶ
μάλισθ᾿ ὅταν ὀρέγηται τροφῆς.</p></div>

<div type="textpart" subtype="section" n="25"><p>ἔστω μὲν οὖν ὑπόδικος,
ὅτι τὴν ἀρχὴν ἤλασε τὴν ἀγέλην εἰς ἀνεπιτήδειον
χωρίον· μὴ πάντων δὲ τῶν συμβεβηκότων
ἐχέτω τὰς αἰτίας, εἰκὸς γὰρ αὐτὸν μὲν τοῦ κακοῦ
 <milestone unit="altpage" n="340"/> λαβόντα τὴν αἴσθησιν ἐξελαύνειν ἐπιχειρεῖν
τάχιστα, τὴν δ᾿ ἅτε χλοηφαγοῦσαν, ἁπαλῶν τε<ref target="8-23-1"/>
καρπῶν καὶ βλαστῶν ἐμφορουμένην, ἀντιφιλονεικεῖν.
</p></div>

<div type="textpart" subtype="section" n="26"><p><milestone unit="altchapter" n="6"/> Βλάπτουσι δ᾿ οὐ μόνον κατανέμοντες βοσκήμασιν
ἀλλοτρίας κτήσεις, ἀλλὰ καὶ πῦρ ἀπερισκέπτως
καὶ ἀπροοράτως ἀναφλέγοντες. ἡ γὰρ τοῦ
πυρὸς δύναμις ὕλης λαβομένη πανταχόσε ᾄττουσα
νέμεταί τε καὶ χεῖται, καὶ ἐπειδὰν ἅπαξ κρατήσῃ,
σβεστηρίων ὅσα ἂν ἐπιφέρῃ τις ἀλογεῖ καταχρωμένη
καὶ τούτοις ἀντὶ τροφῆς εἰς συναύξησιν, ἕως
ἂν πάντα ἐξαναλώσασα αὐτὴ δαπανηθῇ πρὸς αὑτῆς.
</p></div>

<div type="textpart" subtype="section" n="27"><p>προσήκει δὲ μήτ᾿ ἐν οἰκίαις μήτ᾿ ἐπαύλεσιν
ἀφύλακτον πῦρ ἐᾶν, ἐπισταμένους ὅτι σπινθὴρ
ἐντυφόμενος εἷς πολλάκις ἀνερριπίσθη καὶ μεγάλας
ἐνέπρησε πόλεις, καὶ μάλιστα ἐπιφόρῳ πνεύματι
ῥυείσης τῆς φλογός.</p></div>

<div type="textpart" subtype="section" n="28"><p>ἐν γοῦν τοῖς ἀσυμβάτοις
πολέμοις ἡ πρώτη καὶ μέση καὶ τελευταία δύναμίς
ἐστι διὰ πυρός, ᾗ πιστεύουσι μᾶλλον ἢ ταῖς πεζῶν
καὶ ἱππέων καὶ ναυμάχων τάξεσι καὶ ταῖς ὅπλων
καὶ μηχανημάτων<ref target="8-23-2"/> ἀφθόνοις παρασκευαῖς· πυρφόρον

<pb n="8.25"/>

γάρ τις οἰστὸν βαλὼν καιρίως εἰς πολὺν νηῶν
στόλον αὐτοῖς ἐπιβάταις κατέφλεξεν ἢ στρατόπεδα
πολυάνθρωπα μετὰ τῶν παρασκευῶν, ἐφ᾿ αἷς ἐπεποίηντο
τὰς τοῦ νικᾶν ἐλπίδας, ἐξανάλωσεν.</p></div>

<div type="textpart" subtype="section" n="29"><p>ἐὰν
οὖν εἰς ἀκανθώδη φορυτὸν πῦρ ἐμβάλῃ τις, ὁ δ᾿
ἀναφλεχθεὶς προσεμπρήσῃ ἅλω πυρῶν ἢ κριθῶν ἢ
ὀρόβων ἢ δράγματα ἀσταχύων συγκεκομισμένα ἢ
βαθύγειον πεδιάδα χλοηφοροῦσαν, ἀποτινύτω τὸ
βλάβος ὁ τὸ πῦρ ἐμβαλών, ἵν᾿ ἐκ τοῦ παθεῖν μάθῃ
τὰς πρώτας τῶν πραγμάτων ἐνστάσεις εὖ μάλα
φυλάττεσθαι καὶ μὴ δύναμιν ἀήττητον καὶ φύσει
φθοροποιὸν ἀνακινῇ καὶ ἀνεγείρῃ δυναμένην
ἠρεμεῖν.
</p></div>

<div type="textpart" subtype="section" n="30"><p><milestone unit="altchapter" n="7"/> Ἱερώτατον παρακαταθήκη τῶν ἐν κοινωνίᾳ
πραγμάτων ἐστίν, ἐπὶ τῇ τοῦ λαβόντος κειμένη
πίστει. δάνεια μὲν γὰρ ἐλέγχεται διὰ συμβολαίων
καὶ γραμμάτων, τὰ δ᾿ ἄνευ δανείων ἐν χρήσει
φανερῶς διδόμενα τοὺς θεασαμένους ἔχει μάρτυρας.
</p></div>

<div type="textpart" subtype="section" n="31"><p>παρακαταθηκῶν δ᾿ οὐχ οὗτος ὁ τρόπος, ἀλλὰ μόνος
τις αὐτὸς δίδωσι μόνῳ κρύφα, περιβλεπόμενος τὸν
τόπον, μηδ᾿ ἀνδράποδον ἕνεκα τοῦ διακομίσαι προσπαραλαβών,
εἰ καὶ τύχοι φιλοδέσποτον· εἰς γὰρ
τὸ ἀναπόδεικτον ἑκάτερος σπεύδειν ἔοικεν, ὁ μὲν
ἵνα λάθῃ δούς, ὁ δὲ ἵνα ἀγνοῆται λαβών. ἀοράτῳ
δὲ πράγματι  <milestone unit="altpage" n="341"/> πάντως ἀόρατος μεσιτεύει θεός, ὃν



<pb n="8.27"/>

εἰκὸς ὑπ᾿<ref target="8-27-1"/> ἀμφοῖν μάρτυρα καλεῖσθαι, τοῦ μὲν ὡς
ἀποδώσοντος ὅταν ἀπαιτῆται, τοῦ δ᾿ ἐν καιρῷ
κομιουμένου.</p></div>

<div type="textpart" subtype="section" n="32"><p>μέγιστον οὖν ἀδίκημα δρῶν ὁ παρακαταθήκην
ἀρνούμενος μὴ ἀγνοείτω, ψεύσας μὲν
ἐλπίδος τὸν ἐπιτρέψαντα, μοχθηρὰ δ᾿ ἤθη κατασκεπάσας<ref target="8-27-2"/>
λόγοις ἐπιεικέσιν, ἀπιστίαν δὲ καθυποκρινάμενος
νόθην πίστιν, ἀσυμβάτους ἀποφήνας
δεξιὰς καὶ ἀτελεῖς ὅρκους· ὡς ἀνθρωπείων τε καὶ
θείων ὠλιγωρηκέναι καὶ διττὰς ἀρνεῖσθαι παρακαταθήκας,
τὴν μὲν τοῦ τὰ οἰκεῖα ἐπιτρέψαντος,
τὴν δὲ τοῦ ἀψευδεστάτου μάρτυρος, ὃς τὰ πάντων
ἐφορᾷ καὶ τὰ πάντων ἐπακούει καὶ προαιρουμένων
καὶ μὴ θελόντων.</p></div>

<div type="textpart" subtype="section" n="33"><p>ἐὰν δ᾿ ὁ μὲν λαβὼν ὡς ἱερὸν
χρῆμα παρακαταθήκην ἄψαυστον οἴηται δεῖν φυλάττειν,
σέβων ἀλήθειάν τε καὶ πίστιν, οἱ δὲ τῶν
ἀλλοτρίων ἔφεδροι βαλαντιοτόμοι καὶ τοιχωρύχοι
παρεισφθαρέντες ὑφέλωνται, συλληφθέντες ἐκτινέτωσαν
ἐπιτίμια διπλᾶ [τὰ κλεπτῶν εὑρεθέντα].<ref target="8-27-3"/>
34 εἰ δὲ μὴ συλληφθεῖεν οὗτοι, προσίτω<ref target="8-27-4"/> γνώμῃ
ἑκουσίῳ ὁ λαβὼν εἰς τὸ θεῖον δικαστήριον καὶ
ἀνατείνας τὰς χεῖρας εἰς οὐρανὸν ὀμνύτω κατ᾿






<pb n="8.29"/>

ἐξωλείας ἑαυτοῦ, μήτε τι μέρος τῆς παρακαταθήκης
νοσφίσασθαι μήτε ἑτέρῳ κοινοπραγῆσαι μήτε ὅλως
συνεπιψεύσασθαι κλοπὴν οὐ γενομένην· ἄτοπον γὰρ
ἢ τὸν μηδὲν ἠδικηκότα ζημιοῦν ἢ τὸν συνδραμόντα
εἰς φίλου πίστιν ὑφ᾿ ἑτέρων ἀδικηθέντα βλάβης
αἴτιον ἐκείνῳ γενέσθαι.
</p></div>

<div type="textpart" subtype="section" n="35"><p>Παρακαταθῆκαι δ᾿ οὐ μόνον ἐν ἀψύχοις εἰσίν,
ἀλλὰ καὶ ζῴοις, ὧν διττὸς ὁ κίνδυνος, ὁ μὲν πρὸς
τὰ ἄψυχα κοινὸς διὰ κλοπῆς, ὁ δὲ ἴδιος καὶ ἐξαίρετος
διὰ θανάτου. λέλεκται μὲν οὖν περὶ τοῦ
προτέρου, χρὴ δὲ καὶ περὶ τοῦ δευτέρου προσνομοθετεῖν.
ἐὰν οὖν &lt;</p></div>

<div type="textpart" subtype="section" n="36"><p>ἐν&gt; παρακαταθήκῃ θρέμματα
τελευτήσῃ, μεταπεμψάσθω τὸν ἐπιτρέψαντα ὁ λαβὼν
καὶ ἐπιδεικνύτω, φαύλης ὑπονοίας ῥυόμενος
ἑαυτόν· εἰ δὲ ἔκδημος ὢν τυγχάνοι, καλεῖν μὲν






<pb n="8.31"/>

ἑτέρους οὐχ ἁρμόττον, οὓς λανθάνειν ἐσπούδασεν
ἴσως ὁ πιστεύσας, ὀμνύναι δ᾿ ἀναγκαῖον ἐπανήκοντι
περὶ τοῦ μὴ ἐπισκιάζειν ἐψευσμένῳ θανάτῳ νοσφισμὸν
ἄδικον.</p></div>

<div type="textpart" subtype="section" n="37"><p>ἐὰν δὲ λάβῃ τις μὴ ὡς παρακαταθήκην
ἀλλ᾿ ἕνεκα τοῦ χρήσασθαι δεόμενος
σκεῦος ἢ ζῷον, ἔπειτα [εἰ τὰ]<ref target="8-31-1"/> ἀμφότερα κλαπῇ ἢ
τὸ ζῷον ἀποθάνῃ, συνδιατρίβοντος μὲν τοῦ χρήσαντος
ὁ λαβὼν ὑπόδικος οὐκ ἂν γένοιτο, τοῦ μὴ
σκήπτεσθαι μάρτυρι χρώμενος ἐκείνῳ, μὴ συνδιατρίβοντος
δὲ ἀποτινύτω.</p></div>

<div type="textpart" subtype="section" n="38"><p>διὰ τί; ὅτι ἐνδέχεται
μὴ παρόντος τοῦ κυρίου τὸν χρώμενον ἢ πόνοις
ἀποτρῦσαι συνεχέσι τὸ ζῷον, ὡς ἀποκτεῖναι, ἢ
παραρρῖψαι  <milestone unit="altpage" n="342"/> τὸ σκεῦος ὀλιγωρήσαντα τοῦ ἀλλοτρίου,
ταμιεύειν δέον καὶ μὴ παρέχειν εὐμάρειαν
εἰς ὑφαίρεσιν κλέπταις.
</p></div>

<div type="textpart" subtype="section" n="39"><p>Ἀκολουθίαν δ᾿ εἰ καί τις ἄλλος δεινὸς ὢν θεάσασθαι
πραγμάτων ἀπαγορεύσεις ἐπαλλήλους ἑξῆς
νομοθετεῖ, στοχαζόμενος εἱρμοῦ καὶ συνῳδὰ τοῖς
προτέροις τὰ ἑπόμενα συνυφαίνων. τὴν δὲ τῶν
λέγεσθαι μελλόντων ἁρμονίαν χρησμῷ θεσπισθῆναί



<pb n="8.33"/>

φησιν ἐκ προσώπου τοῦ θεοῦ τὸν τρόπον τοῦτον·
“οὐ κλέψετε καὶ οὐ ψεύσεσθε καὶ οὐ συκοφαντήσετε
τοὺς πλησίον ὑμῶν· καὶ οὐκ ὀμεῖσθε τῷ
ὀνόματί μου ἐπ᾿ ἀδίκῳ καὶ τὸ ἐμὸν ὄνομα οὐ
βεβηλώσετε”· παγκάλως καὶ σφόδρα παιδευτικῶς·
</p></div>

<div type="textpart" subtype="section" n="40"><p>ὅ τε γὰρ κλέπτης ὑπὸ τοῦ συνειδότος ἐλεγχόμενος
ἀρνεῖται καὶ ψεύδεται, δεδιὼς τὰς ἐκ τοῦ ὁμολογῆσαι
τιμωρίας, ὅ τε ἀρνούμενος ἑτέρῳ σπουδάζων
προσβάλλειν τὸ ἔγκλημα συκοφαντεῖ καὶ τέχνας
ἐπινοεῖ, δι᾿ ὧν εὔλογον εἶναι δόξει τὸ συκοφάντημα,
πᾶς τε συκοφάντης εὐθύς ἐστιν ἐπίορκος, ὀλίγα
φροντίζων εὐσεβείας· ἐπειδὴ γὰρ<ref target="8-33-1"/> ἐλέγχων ἀπορεῖ
δικαίων, ἐπὶ τὴν ἄτεχνον λεγομένην πίστιν καταφεύγει,
τὴν δι᾿ ὅρκων, οἰόμενος κατακλήσει θεοῦ
πίστιν ἐργάζεσθαι τοῖς ἀκούουσιν. ἀνίερος δ᾿ ὁ τοιοῦτος
ὢν καὶ βέβηλος ἴστω, μιαίνων τὸ ἀμίαντον
φύσει ἀγαθὸν καὶ<ref target="8-33-2"/> θεῖον ὄνομα.
<quote><milestone unit="para"/>
Οὐ ψευδομαρτυρήσεις<ref target="8-33-3"/></quote>
</p></div>

<div type="textpart" subtype="section" n="41"><p><milestone unit="altchapter" n="8"/> Ἔνατον μέν ἐστι τουτὶ τῶν δέκα κεφαλαίων,
τῶν δὲ ἐν τῇ δευτέρᾳ στήλῃ τὸ τέταρτον
ἀριθμῷ, μυρία δὲ τὸν ἀνθρώπινον βίον ὀνῆσαι δυνάμενον,





<pb n="8.35"/>

εἰ φυλάττοιτο, ὡς καὶ τοὐναντίον ἀμελούμενον
βλάψαι.</p></div>

<div type="textpart" subtype="section" n="42"><p>ψεκτὸς μὲν γὰρ ὁ συκοφάντης, ὁ δὲ
τὰ ψευδῆ μαρτυρῶν μᾶλλον ὑπαίτιος· ὁ μὲν γὰρ
αὑτῷ βοηθῶν, ὁ δ᾿ ἄλλῳ συμπράττων πονηρός
ἐστιν, ἐν δὲ συγκρίσει κακῶν ἀνδρῶν ὁ δι᾿ αὑτὸν
ἁμαρτάνων τοῦ δι᾿ ἕτερον ἧττον ἄδικος.</p></div>

<div type="textpart" subtype="section" n="43"><p>καὶ τὸν
μὲν κατήγορον ὑποβλέπεται πᾶς δικαστὴς ὡς ὀλίγα
φροντίζοντα τῆς ἀληθείας ἕνεκα τοῦ περιγενέσθαι,
διὸ καὶ προοιμίων ἐδέησεν εἰς προσοχὴν ἀκροατοῦ
τῷ λέγοντι· τοῦ δὲ μαρτυροῦντος μηδὲν ἐπ᾿ αὐτῷ
προπεπονθὼς ὕπουλον ἐλευθέρᾳ γνώμῃ καὶ ἀναπεπταμένοις
ὠσὶν ἀνέχεται, πίστιν καὶ ἀλήθειαν
ὑποδυομένου, [τὸ] πραγμάτων μὲν ὠφελιμωτάτων τὰ
ὀνόματα, ὀνομάτων δὲ προσαγωγότατα,<ref target="8-35-1"/> &lt;οἷς&gt; καθάπερ
δελέασιν ἐπὶ θήρᾳ χρῆται ὧν ὀρέγεται καὶ
ποθεῖ.</p></div>

<div type="textpart" subtype="section" n="44"><p>διὸ πολλαχοῦ παραινεῖ τῆς νομοθεσίας
ἀδίκῳ μηδενὶ συναινεῖν, μήτε ἀνθρώπῳ
μήτε πράγματι· προκαλεῖται γὰρ ἡ συναίνεσις ἐφ᾿
ὑγιεῖ μὴ γενομένη τὰ ψευδῆ μαρτυρεῖν, ἐπεὶ καὶ
πᾶς,  <milestone unit="altpage" n="343"/> ὅτῳ πρόσαντες καὶ ἐχθρὸν τὸ ἄδικον, ἀληθείᾳ
φίλος.</p></div>

<div type="textpart" subtype="section" n="45"><p>ἑνὶ μὲν οὖν μοχθηρῷ μὴ συναπονοηθῆναι
θαυμαστὸν οὐδὲν εἰς τὰ ὅμοια προκαλουμένῳ,
πλήθει δὲ ἐπὶ παρανομίαν<ref target="8-35-2"/> οἷα κατὰ πρανοῦς ἀθρόᾳ
ῥύμῃ φερομένῳ μὴ συνενεχθῆναι γενναίας ψυχῆς




<pb n="8.37"/>

ἐστι καὶ φρονήματος ἀνδρείᾳ συγκεκροτημένου.
</p></div>

<div type="textpart" subtype="section" n="46"><p>ἔνιοι γὰρ τὰ τοῖς πολλοῖς δοκοῦντα, κἂν παρανομώτατα
ᾖ, νόμιμα καὶ δίκαια εἶναι νομίζουσι,
κρίναντες οὐκ εὖ· φύσει γὰρ ἕπεσθαι καλόν, ἀκολουθίᾳ·
φύσεως δ᾿ ἀντίπαλον ὄχλου φορά.</p></div>

<div type="textpart" subtype="section" n="47"><p>ἐὰν οὖν
κατὰ θιάσους καὶ πολυανθρώπους ὁμίλους ἀγειρόμενοί
τινες νεωτερίζωσι, τούτοις οὐ συναινετέον ὡς
τὸ ἀρχαῖον καὶ δόκιμον τῆς πολιτείας νόμισμα
παρακόπτουσι·
<quote>
<l>σοφὸν γὰρ ἓν βούλευμα τὰς πολλὰς χέρας</l>
<l>νικᾷ, σὺν ὄχλῳ δ᾿ ἀμαθία μεῖζον κακόν.</l></quote>
</p></div>

<div type="textpart" subtype="section" n="48"><p>Ἀλλὰ τοσαύτῃ τινὲς ὑπερβολῇ χρῶνται μοχθηρίας,
ὥστ᾿ οὐ μόνον ἀνθρώπων ἀγένητα κατηγοροῦσιν,
ἀλλ᾿ ἐπιμένοντες τῇ μοχθηρίᾳ διαίρουσι καὶ τείνουσι
τὸ ψεῦδος ἄχρι οὐρανοῦ, τῆς μακαρίας καὶ
εὐδαίμονος θεοῦ φύσεως καταμαρτυροῦντες· εἰσὶ δ᾿
οὗτοι τερατοσκόποι καὶ οἰωνοσκόποι καὶ θύται καὶ
ὅσοι ἄλλοι μαντικὴν ἐκπονοῦσι τὴν σὺν τέχνῃ
κακοτεχνίαν, εἰ δεῖ τἀληθὲς εἰπεῖν, ἐπιτηδεύοντες,
παράκομμα τῆς ἐνθέου κατοκωχῆς καὶ προφητείας.
</p></div>

<div type="textpart" subtype="section" n="49"><p>προφήτης μὲν γὰρ οὐδὲν ἴδιον ἀποφαίνεται τὸ
παράπαν, ἀλλ᾿ ἔστιν ἑρμηνεὺς ὑποβάλλοντος ἑτέρου
πάνθ᾿ ὅσα προφέρεται, καθ᾿ ὃν χρόνον ἐνθουσιᾷ
γεγονὼς ἐν ἀγνοίᾳ, μετανισταμένου μὲν τοῦ λογισμοῦ
καὶ παρακεχωρηκότος τὴν τῆς ψυχῆς
ἀκρόπολιν, ἐπιπεφοιτηκότος δὲ καὶ ἐνῳκηκότος
τοῦ θείου πνεύματος καὶ πᾶσαν τῆς φωνῆς ὀργανοποιίαν


<pb n="8.39"/>

κρούοντός τε<ref target="8-39-1"/> καὶ ἐνηχοῦντος εἰς ἐναργῆ
δήλωσιν ὧν προθεσπίζει.</p></div>

<div type="textpart" subtype="section" n="50"><p>τῶν δὲ τὴν παράσημον
καὶ βωμολόχον μαντικὴν ζηλούντων ἕκαστος ταῖς
εἰκασίαις καὶ στοχασμοῖς ἀνοίκειον τάξιν παρατίθησι
τὴν τῆς ἀληθείας καὶ τοὺς ἀβεβαίους τὸ
ἦθος ὑπαγόμενος ῥᾳδίως καθάπερ ἀνερμάτιστα
σκάφη πολὺς ἀντιπνεύσας<ref target="8-39-2"/> ἀνωθεῖ καὶ ἀνατρέπει,
διακωλύων ὑποδρόμοις ἀσφαλέσι προσσχεῖν εὐσεβείας·
τὰ γὰρ τοπασθέντα προλέγειν οἴεται δεῖν ὡς
οὐκ αὐτὸς εὑρών, ἀλλ᾿ ὡς ἀφανῶς αὐτῷ μόνῳ
χρησθέντα θεῖα λόγια, πρὸς βεβαιοτέραν πίστιν
ἀπάτης μεγάλων καὶ πολυανθρώπων ὁμίλων.</p></div>

<div type="textpart" subtype="section" n="51"><p>τὸν
τοιοῦτον εὐθυβόλῳ ὀνόματι ψευδοπροφήτην προσαγορεύει,
κιβδηλεύοντα τὴν  <milestone unit="altpage" n="344"/> ἀληθῆ προφητείαν
καὶ τὰ γνήσια νόθοις εὑρήμασιν ἐπισκιάζοντα.
χρόνῳ δὲ παντάπασιν ὀλίγῳ διακαλύπτεται τὰ
τοιαῦτα στρατηγήματα, τῆς φύσεως οὐκ ἀεὶ κρύπτεσθαι
φιλούσης, ἀλλ᾿ ὁπόταν καιρὸς ᾖ τὸ ἴδιον
κάλλος ἀναφαινούσης ἀηττήτοις δυνάμεσιν.</p></div>

<div type="textpart" subtype="section" n="52"><p>ὡς
γὰρ ἐν ταῖς ἡλιακαῖς ἐκλείψεσιν αἱ ἀκτῖνες πρὸς
βραχύτατον ἀμαυρωθεῖσαι μικρὸν ὕστερον ἀναλάμπουσιν
ἄσκιον καὶ τηλαυγὲς ἐπιδεικνύμεναι φέγγος,




<pb n="8.41"/>

μηδενὸς ἐπιπροσθοῦντος ἡλίῳ τὸ παράπαν,
ἀλλ᾿ ὡς ἐν αἰθρίᾳ καθαρᾷ ὁλοστὸν ἀναφαίνοντι,<ref target="8-41-1"/>
οὕτως κἂν χρησμολογῶσί τινες μαντικὴν μὲν
ἐπεψευσμένην τεχνάζοντες, ὑποδυόμενοι δ᾿ εὐπρεπὲς
ὄνομα τὸ προφητείας, ἐνθουσιάσεις καταψευδόμενοι
θεοῦ, διελεγχθήσονται ῥᾳδίως· ἥξει γὰρ
πάλιν ἡ ἀλήθεια καὶ ἀναλάμψει φῶς ἀστράπτουσα
τηλαυγέστατον, ὡς τό γε ἐπισκιάσαν ψεῦδος
ἀφανισθῆναι.
</p></div>

<div type="textpart" subtype="section" n="53"><p>Πάγκαλον μέντοι κἀκεῖνο προσδιετάξατο κελεύσας
ἑνὸς μαρτυρίαν μὴ προσίεσθαι· πρῶτον μὲν
ὅτι ἐνδέχεται ἕνα καὶ παριδεῖν τι καὶ παρακοῦσαι
καὶ παρενθυμηθῆναι καὶ ἀπατηθῆναι, δόξαι γὰρ αἱ
ψευδεῖς μυρίαι καὶ ἀπὸ μυρίων εἰώθασι προσπίπτειν·
</p></div>

<div type="textpart" subtype="section" n="54"><p>δεύτερον δὲ ὅτι κατὰ πλείονων ἢ καὶ καθ᾿ ἑνὸς
ἀδικώτατον &lt;ἑνὶ&gt; χρῆσθαι μάρτυρι, τῶν<ref target="8-41-2"/> μὲν ὅτι δὴ
πρὸς πίστιν ἀξιονικότεροι ἑνός, τοῦ δ᾿ ἐπειδὴ κατ᾿
ἀριθμὸν οὐ προφέρει, τὸ δ᾿ ἴσον πλεονεξίας ἀλλότριον·
τί γὰρ μᾶλλον τῷ μάρτυρι καθ᾿ ἑτέρου διεξιόντι
ἢ τῷ κατηγορουμένῳ ὑπὲρ αὑτοῦ λέγοντι
συναινετέον; ἄριστον δ᾿ ὡς ἔοικεν ἐπέχειν, ἔνθα
μηδὲν ἐνδεῖ μηδὲ ὑπερβάλλει.
<pb n="8.43"/>
</p></div>

<div type="textpart" subtype="section" n="55"><p><milestone unit="altchapter" n="9"/> <ref target="8-43-1"/>Οἴεται δεῖν ὁ νόμος ἅπαντας μὲν τοὺς συμφερομένους
τῇ κατὰ Μωυσέα ἱερᾷ πολιτείᾳ παντὸς
ἀλόγου πάθους καὶ πάσης κακίας ἀμετόχους εἶναι
μᾶλλον ἢ τοὺς τοῖς ἄλλοις νόμοις χρωμένους, διαφερόντως
δὲ τοὺς λαχόντας ἢ χειροτονηθέντας
δικάζειν. ἄτοπον γὰρ ἁμαρτήμασιν ἐνόχους εἶναι
 <milestone unit="altpage" n="345"/> τοὺς τοῖς ἄλλοις τὰ δίκαια βραβεύειν ἀξιοῦντας,
οἷς ἀναγκαῖον καθάπερ ἀπ᾿ ἀρχετύπου γραφῆς ἀπομάττεσθαι
τὰ φύσεως ἔργα πρὸς μίμησιν.</p></div>

<div type="textpart" subtype="section" n="56"><p>ὡς
γὰρ ἡ τοῦ πυρὸς δύναμις ἀλεαίνουσα ὧν ἂν προσάψηται
θερμὴ πολὺ πρότερον αὐτὴ καθέστηκεν ἐξ
αὑτῆς καὶ κατὰ τοὐναντίον ἡ τῆς χιόνος τῷ κατεψύχθαι
καὶ τἄλλα ἐπιψύχει, οὕτως ὀφείλει καὶ
δικαστὴς ἀνάπλεως εἶναι δικαιοσύνης ἀκραιφνοῦς,
εἴ γε μέλλει τὰ δίκαια τοῖς ἐντευξομένοις ἐπάρδειν,
ἵν᾿ ὥσπερ ἀπὸ πηγῆς γλυκείας φέρηται νᾶμα πότιμον
τοῖς διψῶσιν εὐνομίας.</p></div>

<div type="textpart" subtype="section" n="57"><p>τουτὶ δὲ συμβήσεται,
ἐάν τις δικάζειν εἰσιὼν ἐν ταὐτῷ νομίσῃ κρίνειν
τε καὶ κρίνεσθαι καὶ ἀναλαμβάνῃ ἅμα τῇ ψήφῳ
σύνεσιν μὲν εἰς τὸ μὴ ἀπατᾶσθαι, δικαιοσύνην δὲ
εἰς τὴν τῶν κατ᾿ ἀξίαν ἐπιβαλλόντων ἑκάστοις
ἀπονομήν, ἀνδρείαν δὲ εἰς τὸ ἀνένδοτον πρὸς ἱκεσίας
καὶ οἴκτους κατὰ τὰς τῶν ἑαλωκότων τιμωρίας.
</p></div>

<div type="textpart" subtype="section" n="58"><p>ὁ τούτων ἐπιμελούμενος τῶν ἀρετῶν κοινὸς
εὐεργέτης εἰκότως ἂν νομίζοιτο, κυβερνήτου τρόπον



<pb n="8.45"/>

ἀγαθοῦ τοὺς χειμῶνας τῶν πραγμάτων ἐξευδιάζων
ἕνεκα σωτηρίας καὶ ἀσφαλείας τῶν τὰ οἰκεῖα ἐπιτετροφότων
αὐτῷ.
</p></div>

<div type="textpart" subtype="section" n="59"><p><milestone unit="altchapter" n="10"/> Κελεύει δὴ πρῶτον ὁ νόμος τῷ δικαστῇ μὴ
παραδέχεσθαι ἀκοὴν ματαίαν. τί δὲ τοῦτ᾿ ἐστίν;
ἔστω, φησίν, ὦ οὗτος, τὰ ὦτά σου κεκαθαρμένα·
καθαρθήσεται δέ, ἐὰν νάμασι σπουδαίων λόγων
συνεχῶς ἐπαντλῆται, τὰς ματαίους καὶ πεπατημένας
καὶ χλεύης ἀξίας μυθογράφων ἢ μιμολόγων
ἢ τυφοπλαστῶν τὰ μηδενὸς ἄξια σεμνοποιούντων
μακρὰς ῥήσεις μὴ προσιέμενα.</p></div>

<div type="textpart" subtype="section" n="60"><p>δηλοῦται δ᾿ ἐκ τοῦ
μὴ παραδέχεσθαι ματαίαν ἀκοὴν καὶ ἕτερόν τι τῷ
προτέρῳ συνᾷδον· τοῖς ἀκοὴν μαρτυροῦσι, φησίν, ὁ
προσέχων ματαίως καὶ οὐχ ὑγιῶς προσέξει· διὰ τί;
ὅτι ὀφθαλμοὶ μὲν αὐτοῖς ἐντυγχάνουσι τοῖς γινομένοις,
ἐφαπτόμενοι τρόπον τινὰ τῶν πραγμάτων
καὶ ὅλα δι᾿ ὅλων καταλαμβάνοντες, φωτὸς συνεργοῦντος,
ᾧ πάντα αὐγάζεταί τε καὶ διελέγχεται,
ὦτα δ᾿, ὡς ἔφη τις οὐκ ἀπὸ σκοποῦ τῶν προτέρων,
ὀφθαλμῶν ἀπιστότερα, πράγμασι μὲν οὐκ ἐντυγχάνοντα,
ἑρμηνεῦσι δὲ πραγμάτων λόγοις οὐκ ἀεὶ
πεφυκόσιν ἀληθεύειν περιελκόμενα.</p></div>

<div type="textpart" subtype="section" n="61"><p>διὸ καὶ τῶν
παρ᾿ Ἕλλησιν ἔνιοι νομοθετῶν μεταγράψαντες ἐκ
τῶν ἱερωτάτων Μωυσέως στηλῶν εὖ διατάξασθαι




<pb n="8.47"/>

δοκοῦσι, μὴ μαρτυρεῖν ἀκοήν,<ref target="8-47-1"/> ὡς δέον, ἃ μὲν εἶδέ
τις, πιστὰ κρίνειν, ἃ δὲ ἤκουσε, μὴ πάντως βέβαια.</p></div>

<div type="textpart" subtype="section" n="62"><p><milestone unit="altchapter" n="11"/> <milestone unit="altpage" n="346"/> Δεύτερον παράγγελμα κριτῇ δῶρα μὴ
λαμβάνειν· τὰ γὰρ δῶρα, φησὶν ὁ νόμος, πηροῖ μὲν
ὀφθαλμοὺς βλέποντας, τὰ δὲ δίκαια λυμαίνεται, τὴν
δὲ διάνοιαν οὐκ ἐᾷ διὰ λεωφόρου βαίνειν ἐπ᾿ εὐθείας.
</p></div>

<div type="textpart" subtype="section" n="63"><p>καὶ τὸ μὲν δωροδοκεῖν ἐπ᾿ ἀδίκοις παμπονήρων
ἐστὶν ἀνθρώπων ἔργον, τὸ δ᾿ ἐπὶ δικαίοις ἐφ᾿
ἡμισείᾳ πονηρευομένων· εἰσὶ γὰρ εὐπάρυφοί τινες
ἡμιμόχθηροι, δικαιάδικοι, τὴν ὑπὲρ<ref target="8-47-2"/> τῶν πεπλημμελημένων
τεταγμένοι τάξιν κατὰ τῶν πλημμελησάντων,
προῖκα δ᾿ οὐκ ἀξιοῦντες νικῶντας γράφειν
οὓς νικᾶν ἀναγκαῖον, ἀλλὰ τὴν γνῶσιν ὤνιον καὶ
ἔμμισθον ἀποφαίνοντες.</p></div>

<div type="textpart" subtype="section" n="64"><p>εἶτα ἐπειδάν τις αἰτιᾶται,
φασὶ μὴ παρατρέψαι τὸ δίκαιον—ἡττηθῆναι μὲν
γὰρ οὓς ἁρμόττον ἦν ἡττᾶσθαι, νενικηκέναι δ᾿ οὓς
ἐχρῆν περιγίνεσθαι—, κακῶς ἀπολογούμενοι· δύο γὰρ
δεῖ προσφέρεσθαι τὸν ἀγαθὸν δικαστήν, νομικωτάτην
γνῶσιν καὶ τὸ ἀδέκαστον· ὁ δὲ ἐπὶ δώροις
βραβευτὴς τοῦ δικαίου καλὸν φύσει πρᾶγμα λέληθεν
αἰσχύνων.</p></div>

<div type="textpart" subtype="section" n="65"><p>ἐπεξαμαρτάνει δὲ καὶ δύο ἕτερα,
τὸ μὲν ἐθίζων ἑαυτὸν εἶναι φιλοχρήματον, ὅπερ
ὁρμητήριον τῶν μεγίστων παρανομημάτων ἐστί, τὸ






<pb n="8.49"/>

δὲ βλάπτων ὃν ἄξιον ἦν ὠφελεῖν τιμὴν τοῦ δικαίου
κατατιθέντα.</p></div>

<div type="textpart" subtype="section" n="66"><p>διὸ σφόδρα παιδευτικῶς Μωυσῆς
δικαίως τὸ δίκαιον προστάττει μεταδιώκειν, αἰνιττόμενος
ὅτι καὶ ἀδίκως ἔνεστι, διὰ τοὺς ἐπὶ
δώροις τοῦ δικαίου βραβευτάς, οὐ μόνον ἐν δικαστηρίοις,
ἀλλὰ πανταχοῦ κατά τε γῆν καὶ θάλατταν
καὶ ἐν ἅπασιν ὀλίγου δέω φάναι τοῖς τοῦ βίου
πράγμασιν.</p></div>

<div type="textpart" subtype="section" n="67"><p>ἤδη γοῦν ὀλιγοχρήματόν τις παρακαταθήκην
λαβὼν ἀπέδωκεν, ἐπ᾿ ἐνέδρᾳ μᾶλλον
τοῦ λαμβάνοντος ἢ ὠφελείᾳ, ἵνα τὴν ἐν ὀλίγοις
πίστιν δέλεαρ καθεὶς ἀγκιστρεύσηται τὴν ἐν μείζοσιν
πίστιν,<ref target="8-49-1"/> ὅπερ οὐδὲν ἦν ἕτερον ἢ τὸ δίκαιον μὴ
δικαίως ἐπιτελεῖν· δίκαιον μὲν γὰρ ἡ τῶν ἀλλοτρίων
ἀπόδοσις, οὐ δικαίως δ᾿ ἐγένετο, παρόσον ἐπὶ
θήρᾳ πλειόνων.</p></div>

<div type="textpart" subtype="section" n="68"><p>αἴτιον δὲ τῶν τοιούτων
ἁμαρτημάτων ἐστὶν ἐν τοῖς μάλιστα ἡ πρὸς τὸ
ψεῦδος οἰκείωσις, ὅπερ ἐκ πρώτης γενέσεως καὶ
σπαργάνων αὐτῶν τίτθαι καὶ μητέρες καὶ ὁ ἄλλος
τῶν κατ᾿ οἰκίαν ἀνδραπόδων καὶ ἐλευθέρων ὅμιλος
ἔργοις καὶ λόγοις ἀεὶ σύντροφον κατασκευάζουσιν,
ἁρμοζόμενοι καὶ ἑνοῦντες αὐτὸ τῇ ψυχῇ ὡς μέρος
ἐκ φύσεως ἀναγκαῖον, ὅπερ, εἰ καὶ τῷ ὄντι φύσει
συνεγεγέννητο, ὤφειλεν ἐπιτηδεύσει τῶν καλῶν ἐκτετμῆσθαι.
τί δ᾿ οὕτως ἐν βίῳ καλὸν ὡς ἀλήθεια;</p></div>

<div type="textpart" subtype="section" n="69"><p>
ἣν ὁ πάνσοφος ἐστηλίτευσεν ἐν ἱερωτάτῳ χωρίῳ,



<pb n="8.51"/>
κατὰ τὴν τοῦ ἀρχιερέως στολήν,  <milestone unit="altpage" n="347"/> ἔνθα τὸ τῆς
ψυχῆς ἡγεμονικόν, ἀναθημάτων τῷ καλλίστῳ καὶ
διαπρεπεστάτῳ βουληθεὶς αὐτὸν ἐπικοσμῆσαι, συγγενῆ
δὲ δύναμιν ἀληθείᾳ παριδρύσατο, ἣν ἐκάλεσε
δήλωσιν, ἀμφοτέρων τῶν ἐν ἡμῖν λόγων εἰκόνας,
ἐνδιαθέτου τε καὶ προφορικοῦ· δεῖται γὰρ ὁ μὲν
προφορικὸς δηλώσεως, ᾗ τὰ ἀφανῆ τῶν<ref target="8-51-1"/> καθ᾿
ἕκαστον ἡμῶν ἐνθύμια γνωρίζεται τῷ πέλας, ὁ δ᾿
ἐνδιάθετος ἀληθείας, εἰς τελειότητα βίου καὶ πράξεων
δι᾿ ὧν<ref target="8-51-2"/> ἡ ἐπ᾿ εὐδαιμονίαν ὁδὸς ἀνευρίσκεται.
</p></div>

<div type="textpart" subtype="section" n="70"><p><milestone unit="altchapter" n="12"/> Τρίτον παράγγελμα τῷ δικαστῇ τὰ πράγματα
πρὸ τῶν κρινομένων ἐξετάζειν καὶ πειρᾶσθαι
πάντα τρόπον ἀφέλκειν αὑτὸν τῆς τῶν δικαζομένων
φαντασίας, εἰς ἄγνοιαν καὶ λήθην βιαζόμενον
ὧν ἐπιστήμην εἶχε καὶ μνήμην, οἰκείων, φίλων,
πολιτῶν, καὶ πάλιν ἀλλοτρίων, ἐχθρῶν, ξένων, ἵνα
μήτε εὔνοια μήτε μῖσος ἐπισκιάσῃ τῶν δικαίων τὴν
γνῶσιν· ἀνάγκη γὰρ οἷα τυφλὸν δίχα βάκτρου προερχόμενον
καὶ τοὺς ποδηγετήσοντας οὐκ ἔχοντα οἷς
βεβαίως ἐπερείσεται πταίειν.</p></div>

<div type="textpart" subtype="section" n="71"><p>ὅθεν προσήκει τὸν
ἀγαθὸν δικαστὴν τοὺς μὲν κρινομένους, οἵτινες ἂν
ὦσι, παρακαλύπτεσθαι, τὴν δὲ φύσιν τῶν πραγμάτων
ἄπλαστον καὶ γυμνὴν ὁρᾶν, μὴ πρὸς δόξας
ἀλλὰ πρὸς ἀλήθειαν μέλλοντα κρίνειν καὶ τοιαύτην




<pb n="8.53"/>

ἔννοιαν λαβόντα, ὅτι “ἡ μὲν κρίσις τοῦ θεοῦ
ἐστιν,” ὁ δὲ δικαστὴς ἐπίτροπος τῆς κρίσεως·
ἐπιτρόπῳ δ᾿ οὐκ ἐφεῖται τὰ τοῦ κυρίου χαρίζεσθαι,
παρακαταθήκην εἰληφότι τὴν πάντων τῶν κατὰ τὸν
ἀνθρώπινον βίον ἀρίστην παρὰ τοῦ πάντων ἀρίστου.
</p></div>

<div type="textpart" subtype="section" n="72"><p><milestone unit="altchapter" n="13"/> Πρὸς δὲ τοῖς λεχθεῖσιν ἤδη καὶ ἄλλο
σοφὸν εἰσηγεῖται· κελεύει &lt;γὰρ&gt; πένητα ἐν κρίσει
μὴ ἐλεεῖν ὁ πᾶσαν σχεδόν τι τὴν νομοθεσίαν πεπληρωκὼς
τῶν εἰς ἔλεον καὶ φιλανθρωπίαν διαταγμάτων
καὶ μεγάλας μὲν ἀπειλὰς ἐπανατεινόμενος
ὑπερόπταις καὶ ἀλαζόσι, μεγάλα δὲ προθεὶς ἆθλα
τοῖς τὰ ἀτυχήματα τῶν πέλας εἰς ἐπανόρθωσιν
ἄγειν ἀξιοῦσι καὶ τὰς περιουσίας οὐκ ἴδια κτήματα
νομίζουσιν ἀλλὰ κοινὰ τῶν ἐν ἐνδείαις.</p></div>

<div type="textpart" subtype="section" n="73"><p>ὃ γὰρ ἔφη
τις οὐκ ἀπὸ σκοποῦ τῶν πρότερον, ἀληθές ἐστιν,
ὅτι παραπλήσιον οὐδὲν ἄνθρωποι θεῷ δρῶσιν ἢ
χαριζόμενοι. τί δ᾿ ἂν εἴη κρεῖττον ἀγαθὸν ἢ μιμεῖσθαι
θεὸν γενητοῖς τὸν ἀίδιον;</p></div>

<div type="textpart" subtype="section" n="74"><p>μήτ᾿ οὖν ὁ
πλούσιος ἄργυρον καὶ χρυσὸν οἴκοι συναγαγὼν ἄφθονον
θησαυροφυλακείτω, προφερέτω δ᾿ εἰς μέσον,
ἵνα τὸ σκληροδίαιτον τῶν ἀπόρων ἱλαραῖς μεταδόσεσι
λιπαίνῃ, μήτ᾿, εἴ τις ἔνδοξος, ὑψηλὸν αἴρων
αὑτὸν αὐχείτω φρυαττόμενος, ἀλλ᾿ ἰσότητα τιμήσας
μεταδιδότω παρρησίας τοῖς ἀδόξοις·  <milestone unit="altpage" n="348"/> ὅ τε ῥώμῃ
κεχρημένος σώματος ἔρεισμα τῶν ἀσθενεστέρων
ἔστω καὶ μὴ καθάπερ ἐν τοῖς γυμνικοῖς ἀγῶσι
καταπαγκρατιαζέτω τοὺς ἐλάττους ταῖς δυνάμεσιν,



<pb n="8.55"/>

ἀλλὰ φιλοτιμείσθω τῆς ἰδίας ἰσχύος μεταδιδόναι
τοῖς ἐξ ἑαυτῶν ἀπειρηκόσιν.</p></div>

<div type="textpart" subtype="section" n="75"><p>ὅσοι μὲν γὰρ ἀπὸ
πηγῶν ἠρύσαντο τῶν σοφίας, φθόνον ὑπερόριον τῆς
διανοίας ἐληλακότες ἄνευ προτροπῆς αὐτοκέλευστοι
ταῖς τῶν πλησίον ὠφελείαις ἐπαποδύονται, τὰ λόγων
νάματα ταῖς ψυχαῖς ἐκείνων δι᾿ ὤτων ἐπαντλοῦντες
εἰς μετουσίαν τῆς ὁμοίας ἐπιστήμης· καὶ
ἐπειδὰν ἴδωσιν ὥσπερ εὔβλαστα καὶ εὐγενῆ μοσχεύματα
νέους εὐφυεῖς, γεγήθασιν οἰόμενοι κληρονόμους
ἀνευρηκέναι τοῦ ψυχικοῦ πλούτου, ὃς μόνος
ἀληθείᾳ πλοῦτός ἐστι, καὶ παραλαβόντες γεωργοῦσι
τὰς ψυχὰς δόγμασι καὶ θεωρήμασι, μέχρις ἂν
στελεχωθεῖσαι καρπὸν τὸν καλοκἀγαθίας ἐνέγκωσι.
</p></div>

<div type="textpart" subtype="section" n="76"><p> τοιαῦτα τοῖς νόμοις ἀγάλματα συνύφανται
καὶ πεποίκιλται πρὸς εὐπορίαν ἀπόρων, οὓς
ἐπὶ μόνης κρίσεως ἐλεεῖν οὐ θεμιτόν· ἔλεος γὰρ ἐπ᾿
ἀτυχήμασιν, ὁ δ᾿ ἑκουσίῳ γνώμῃ πονηρευόμενος
οὐκ ἀτυχής, ἀλλ᾿ ἄδικος.</p></div>

<div type="textpart" subtype="section" n="77"><p>τιμωρίαι δ᾿ ἐπ᾿ ἀδίκοις
ὡς ἐπὶ δικαίοις τιμαὶ βεβαιούσθωσαν· ὥστε μηδεὶς
μοχθηρὸς ἄπορος ὑπείλλων καὶ ὑποστέλλων ἀχρηματίας
οἴκτῳ τὸ δίκην δοῦναι παρακρουέσθω,
δεδρακὼς οὐκ ἐλέου—πόθεν;—ἀλλ᾿ ὀργῆς ἄξια. καὶ
ὁ δικάζειν εἰσιὼν καθάπερ ἀργυραμοιβὸς ἀγαθὸς
διαιρείτω καὶ διακρινέτω τὰς φύσεις τῶν πραγμάτων,
ἵνα μὴ φύρηται συγχεόμενα τοῖς παρασήμοις
τὰ δόκιμα.</p></div>

<div type="textpart" subtype="section" n="78"><p>πολλὰ μὲν οὖν ἄλλα πρός τε
ψευδομάρτυρας καὶ δικαστὰς ἔνεστι λέγειν· ὑπὲρ δὲ
τοῦ μὴ μακρηγορεῖν ἰτέον ἐπὶ τὸ τελευταῖον τῶν


<pb n="8.57"/>

δέκα λογίων, ὃ κεφαλαιώδει τύπῳ καθάπερ καὶ τῶν
ἄλλων ἕκαστον κεχρησμῴδηται, τοῦτο δ᾿ ἐστίν·
“οὐκ ἐπιθυμήσεις.”
</p></div>

<div type="textpart" subtype="section" n="79"><p><milestone unit="altchapter" n="14"/> <ref target="8-57-1"/>Πᾶν μὲν πάθος ἐπίληπτον, ἐπεὶ καὶ πᾶσα
ἄμετρος καὶ πλεονάζουσα ὁρμὴ καὶ τῆς ψυχῆς ἡ
ἄλογος καὶ παρὰ φύσιν κίνησις ὑπαίτιος· ἑκάτερον
γὰρ τούτων &lt;τί&gt; ἐστιν ἕτερον ἢ παλαιὸν πάθος
ἐξηπλωμένον; εἴ τις οὖν μὴ μέτρα ταῖς ὁρμαῖς
ὁρίζει μηδὲ χαλινὸν ὥσπερ τοῖς ἀφηνιασταῖς ἵπποις
ἐντίθησι, πάθει χρῆται δυσιάτῳ, κἄπειτα λήσεται
διὰ τὸν ἀφηνιασμὸν ἐξενεχθεὶς οἷα ὑπὸ ἁρμάτων
ἡνίοχος εἰς φάραγγας ἢ βάραθρα δυσαναπόρευτα,
ἐξ ὧν μόλις ἔστι σῴζεσθαι.</p></div>

<div type="textpart" subtype="section" n="80"><p>τῶν δὲ παθῶν οὕτως
οὐδὲν ἀργαλέον ὡς ἐπιθυμία τῶν ἀπόντων ὅσα τῷ
δοκεῖν ἀγαθῶν, πρὸς ἀλήθειαν οὐκ ὄντων, χαλεποὺς
καὶ ἀνηνύτους  <milestone unit="altpage" n="349"/> ἔρωτας ἐντίκτουσα· ἐπιτείνει γὰρ
καὶ ἐπελαύνει μέχρι πορρωτάτω τὴν ψυχὴν εἰς τὸ
ἄπειρον,<ref target="8-57-2"/> φεύγοντος ἔστιν ὅτε τοῦ διωκομένου καταφρονητικῶς
οὐκ ἐπὶ νῶτα ἀλλ᾿ ἀντικρύ.</p></div>

<div type="textpart" subtype="section" n="81"><p>ὅταν γὰρ
ἐπιτρέχουσαν αἴσθηται μετὰ σπουδῆς τὴν ἐπιθυμίαν,
ἠρεμῆσαν ἐπ᾿ ὀλίγον ὑπὲρ τοῦ δελεάσαι καὶ
ἐλπίδα συλλήψεως τῆς [καθ᾿] αὑτοῦ παρασχεῖν,
ἐξαναχωρεῖ μακροτέροις διαστήμασι κατακερτομοῦν·
ἡ δὲ ἀπολειπομένη καὶ ὑστερίζουσα σφαδᾴζει
Ταντάλειον τιμωρίαν ἐπιφέρουσα κακοδαίμονι ψυχῇ·
καὶ γὰρ ἐκεῖνον λόγος ἔχει ποτὸν μὲν ἀρύσασθαι
βουλόμενον ἀδυνατεῖν, ὑποφεύγοντος ὕδατος, εἰ δὲ




<pb n="8.59"/>

καρπὸν ἐθελήσειε δρέψασθαι, πάντας ἀφανίζεσθαι,
στειρουμένης τῆς περὶ τὰ δένδρα εὐφορίας.</p></div>

<div type="textpart" subtype="section" n="82"><p>ὡς γὰρ
αἱ ἀμείλικτοι καὶ ἀπαρηγόρητοι δέσποιναι τοῦ σώματος,
δίψα &lt;καὶ&gt; πεῖνα, κατατείνουσιν αὐτὸ μᾶλλον
ἢ οὐχ ἧττον τῶν ἐκ βασανιστοῦ τροχιζομένων
ἄχρι θανάτου πολλάκις, εἰ μή τις αὐτὰς ἐξηγριωμένας
τιθασεύσει ποτοῖς καὶ σιτίοις, οὕτως ἡ ἐπιθυμία
κενὴν ἀποδείξασα τὴν ψυχὴν λήθῃ μὲν τῶν
παρόντων, μνήμῃ δὲ τῶν μακρὰν ἀφεστηκότων
οἶστρον καὶ μανίαν ἀκάθεκτον ἐγκατασκευάσασα,
βαρυτέρας μὲν τῶν πρότερον δεσποινῶν ὁμωνύμους
δ᾿ ἐκείναις ἀπειργάσατο, δίψαν τε καὶ πεῖναν, οὐ
τῶν περὶ γαστρὸς ἀπόλαυσιν, ἀλλὰ χρημάτων,
δόξης, ἡγεμονιῶν, εὐμορφίας, ἄλλων ἀμυθήτων ὅσα
κατὰ τὸν ἀνθρώπινον βίον ζηλωτὰ καὶ περιμάχητα
εἶναι δοκεῖ.</p></div>

<div type="textpart" subtype="section" n="83"><p>καὶ καθάπερ ἡ λεγομένη παρὰ τοῖς
ἰατροῖς ἑρπηνώδης νόσος οὐκ ἐφ᾿ ἑνὸς ἵσταται
χωρίου, κινεῖται δὲ καὶ περιθεῖ καί, ὡς αὐτό που
δηλοῖ τοὔνομα, διέρπει πάντῃ σκιδναμένη καὶ χεομένη,
πᾶσαν τὴν κοινωνίαν τῶν τοῦ σώματος
μερῶν ἀπὸ κεφαλῆς ἄκρας ἄχρι ποδῶν συλλαμβάνουσα
καὶ συναίρουσα,<ref target="8-59-1"/> τὸν αὐτὸν τρόπον καὶ ἡ
ἐπιθυμία δι᾿ ὅλης ᾄττουσα τῆς ψυχῆς οὐδὲν οὐδὲ
τὸ βραχύτατον ἀπαθὲς αὐτῆς ἐᾷ, μιμουμένη τὴν ἐν
ἀφθόνῳ ὕλῃ πυρὸς δύναμιν· ἐξάπτει γὰρ καὶ ἀναφλέγει,
μέχρις ἂν διαφαγοῦσα πᾶσαν αὐτὴν ἐξαναλώσῃ.
</p></div>

<div type="textpart" subtype="section" n="84"><p><milestone unit="altchapter" n="15"/> τοσοῦτον ἄρα καὶ οὕτως κακὸν
 ὑπερβάλλον ἐστὶν ἐπιθυμία, μᾶλλον δ᾿, εἰ δεῖ

<pb n="8.61"/>

τἀληθὲς εἰπεῖν, ἁπάντων πηγὴ τῶν κακῶν· σῦλα
γὰρ καὶ ἁρπαγαὶ καὶ χρεωκοπίαι συκοφαντίαι τε
καὶ αἰκίαι καὶ προσέτι φθοραὶ καὶ μοιχεῖαι καὶ
ἀνδροφονίαι καὶ πάνθ᾿ ὅσα ἰδιωτικὰ ἢ δημόσια ἢ
ἱερὰ ἢ βέβηλα ἀδικήματα πόθεν ἄλλοθεν ἐρρύη;</p></div>

<div type="textpart" subtype="section" n="85"><p>τὸ
γὰρ ἀψευδῶς ἂν λεχθὲν ἀρχέκακον πάθος ἐστὶν
ἐπιθυμία, ἧς ἃν τὸ βραχύτατον ἔγγονον, ἔρως, οὐχ
ἅπαξ ἀλλ᾿ ἤδη πολλάκις ἀμυθήτων κατέπλησε τὴν
οἰκουμένην συμφορῶν, ἃς οὐδ᾿ ὁ σύμπας τῆς γῆς
κύκλος ἐχώρησεν,  <milestone unit="altpage" n="350"/> ἀλλὰ διὰ πλῆθος ὥσπερ ὑπὸ
χειμάρρου φορᾶς εἰς θάλατταν εἰσέπεσον, καὶ πανταχοῦ
πάντα πελάγη πολεμίων κατεπλήσθη νηῶν
καὶ ὅσα καινουργοῦσιν οἱ ναυτικοὶ πόλεμοι συνηνέχθη
καὶ ἐπιπεσόντα ἀθρόα πάλιν εἰς νήσους καὶ
ἠπείρους ὑπεσύρη, διαυλοδρομήσαντα καθάπερ ἐν
ταῖς παλιρροίαις ἀφ᾿ ὧν ἤρξατο φέρεσθαι.</p></div>

<div type="textpart" subtype="section" n="86"><p>τρανοτέραν
δὲ τοῦ πάθους ἐνάργειαν<ref target="8-61-1"/> ληψόμεθα τὸν
τρόπον τοῦτον· ὅσων ἂν ἐπιθυμία προσάψηται,
μεταβολὴν ἀπεργάζεται τὴν πρὸς τὸ χεῖρον, οἷα
τὰ ἰοβόλα ζῷα καὶ τὰ θανάσιμα τῶν φαρμάκων.
τί δ᾿ ἐστὶν ὃ λέγω;</p></div>

<div type="textpart" subtype="section" n="87"><p>εἰ πρὸς χρήματα γένοιτο,
κλέπτας ἀποτελεῖ καὶ βαλαντιοτόμους καὶ λωποδύτας
καὶ τοιχωρύχους χρεωκοπίαις τε καὶ
παρακαταθηκῶν ἀρνήσεσι καὶ δωροδοκίαις καὶ
ἱεροσυλίαις καὶ τοῖς ὁμοιοτρόποις ἅπασιν ἐνόχους.
</p></div>

<div type="textpart" subtype="section" n="88"><p> εἰ δὲ πρὸς δόξαν, ἀλαζόνας, ὑπερόπτας,
ἀβεβαίους καὶ ἀνιδρύτους τὸ ἦθος, φωναῖς τὰ



<pb n="8.63"/>

ὦτα πεφρακότας, ταπεινουμένους ἐν ταὐτῷ καὶ
πρὸς ὕψος ἐπαιρομένους διὰ τὰς τῶν πληθῶν ἀνωμαλίας
ἐπαινούντων καὶ ψεγόντων ἀκρίτῳ φορᾷ, πρὸς
ἔχθραν καὶ φιλίαν ἀνεξετάστους, ὡς ῥᾳδίως ἑκάτερον
ἀνθυπαλλάττεσθαι, καὶ τἄλλ᾿ ὅσα τούτοις ἀδελφὰ καὶ
συγγενῆ.</p></div>

<div type="textpart" subtype="section" n="89"><p>πρὸς δὲ ἀρχὴν εἰ γένοιτο ἐπιθυμία,
στασιώδεις, ἀνίσους, τυραννικοὺς τὰς φύσεις,
ὠμοθύμους, ἐχθροὺς τῶν πατρίδων, ἀσθενεστέροις<ref target="8-63-1"/>
δεσπότας ἀμειλίκτους, τὴν ἰσχὺν ἴσοις ἀσυμβάτους
πολεμίους, δυνατωτέρων κόλακας εἰς τὴν δι᾿
ἀπάτης ἐπίθεσιν.  εἰ δὲ πρὸς σώματος
κάλλος, φθορεῖς, μοιχούς, παιδεραστάς, ἀκολασίας
καὶ λαγνείας ζηλωτάς, μεγίστων κακῶν ὡς εὐδαιμονικωτάτων
ἀγαθῶν.</p></div>

<div type="textpart" subtype="section" n="90"><p>ἤδη δὲ καὶ ἐπὶ
γλῶτταν φθάσασα μυρία ἐνεωτέρισεν· ἔνιοι γὰρ
ἐπιθυμοῦσιν ἢ τὰ λεκτέα σιωπᾶν ἢ τὰ ἡσυχαστέα
λέγειν, καὶ ἀναφθεγγομένοις<ref target="8-63-2"/> ἕπεται τιμωρὸς δίκη
καὶ ἐχεμυθοῦσι [καὶ] τοὐναντίον.</p></div>

<div type="textpart" subtype="section" n="91"><p>ἁψαμένη δὲ τῶν
περὶ γαστέρα παρέχεται γαστριμάργους, ἀκορέστους,
ἀσώτους, ὑγροῦ καὶ διαρρέοντος<ref target="8-63-3"/> ζηλωτὰς
βίου, χαίροντας οἰνοφλυγίαις, ὀψοφαγίαις, ἀκράτου
καὶ ἰχθύων καὶ ἐδεσμάτων [καὶ] κακοὺς δούλους,
περὶ συμπόσια καὶ τραπέζας ἰλυσπωμένους λίχνων





<pb n="8.65"/>

τρόπον κυνιδίων, ἐξ ὧν τὴν ἀθλίαν καὶ ἐπάρατον
συμβαίνει ζωὴν ἀποτελεῖσθαι, παντὸς ἀργαλεωτέραν
θανάτου.</p></div>

<div type="textpart" subtype="section" n="92"><p>ταύτης ἕνεκα τῆς αἰτίας
οἱ μὴ χείλεσιν ἄκροις γευσάμενοι φιλοσοφίας, ἀλλὰ
τῶν ὀρθῶν δογμάτων αὐτῆς ἐπὶ πλέον ἑστιαθέντες,
διερευνησάμενοι φύσιν ψυχῆς καὶ τριττὸν<ref target="8-65-1"/> εἶδος
ἐνιδόντες αὐτῇ,<ref target="8-65-2"/> τὸ μὲν λόγου, τὸ δὲ θυμοῦ, τὸ δ᾿
ἐπιθυμίας, λόγῳ μὲν ὡς ἡγεμόνι τὴν ἄκραν ἀπένειμαν
οἰκειότατον ἐνδιαίτημα κεφαλήν, ἔνθα καὶ  <milestone unit="altpage" n="351"/>
τῶν αἰσθήσεων αἱ τοῦ νοῦ<ref target="8-65-3"/> καθάπερ βασιλέως
93 δορυφόροι τάξεις παρίδρυνται, θυμῷ δὲ τὰ στέρνα,
τῇ μὲν ἵνα στρατιώτου τρόπον θώρακα ἀμπεχόμενος,
εἰ καὶ μὴ ἀπαθὴς ἐν πᾶσιν, ἀλλά τοι
δυσάλωτος ᾖ, τῇ δ᾿ ἵνα καὶ πλησίον τοῦ νοῦ<ref target="8-65-4"/>
παρῳκισμένος ὑπὸ τοῦ γείτονος ὠφελῆται, κατεπᾴδοντος
αὐτὸν φρονήσει καὶ πραϋπαθῆ κατασκευάζοντος,
ἐπιθυμίᾳ δὲ τὸν περὶ τὸν ὀμφαλὸν καὶ
τὸ καλούμενον διάφραγμα χῶρον·</p></div>

<div type="textpart" subtype="section" n="94"><p>ἔδει γὰρ αὐτὴν
ἥκιστα μετέχουσαν λογισμοῦ πορρωτάτω τῶν βασιλείων
αὐτοῦ διῳκίσθαι, μόνον οὐκ ἐπ᾿ ἐσχατιαῖς,
καὶ πάντων ἀπληστότατον καὶ ἀκολαστότατον
οὖσαν θρεμμάτων ἐμβόσκεσθαι τόποις,<ref target="8-65-5"/> ἐν οἷς
τροφαί τε καὶ ὀχεῖαι.
</p></div>

<div type="textpart" subtype="section" n="95"><p><milestone unit="altchapter" n="16"/> Πρὸς ἅ μοι δοκεῖ πάντα ἀπιδὼν ὁ ἱερώτατος
Μωυσῆς ἐκδύσασθαι τὸ πάθος καὶ μυσαξάμενος
ὡς αἴσχιστον καὶ τῶν αἰσχίστων αἴτιον







<pb n="8.67"/>

ἀπεῖπεν ἐν τοῖς μάλιστα τὴν ἐπιθυμίαν ὥς τινα τῆς
ψυχῆς ἑλέπολιν, ἧς ἀναιρεθείσης ἢ πειθαρχούσης
κυβερνήτῃ λογισμῷ πάντα διὰ πάντων εἰρήνης,
εὐνομίας, ἀγαθῶν τελείων, ἀναπεπλήσεται πρὸς
εὐδαίμονος βίου παντέλειαν.</p></div>

<div type="textpart" subtype="section" n="96"><p>φιλοσύντομος δ᾿ ὢν
καὶ εἰωθὼς ἐπιτέμνειν τὰ ἀπερίγραφα τῷ πλήθει
παραδειγματικῇ διδασκαλίᾳ μίαν τὴν περὶ γαστέρα
πραγματευομένην ἐπιθυμίαν ἄρχεται νουθετεῖν τε
καὶ παιδεύειν, ὑπολαμβάνων καὶ τὰς ἄλλας οὐκέθ᾿
ὁμοίως ἀφηνιάσειν, ἀλλὰ σταλήσεσθαι τῷ τὴν
πρεσβυτάτην καὶ ὡς ἡγεμονίδα μεμαθηκέναι τοῖς
σωφροσύνης νόμοις πειθαρχεῖν.</p></div>

<div type="textpart" subtype="section" n="97"><p>τίς οὖν ἡ
διδασκαλία τῆς ἀρχῆς; συνεκτικώτατα δύο ἐστίν,
ἐδωδὴ καὶ πόσις. ἑκάτερον αὐτῶν οὐκ ἀνῆκεν,
ἀλλ᾿ ἐπεστόμισε διατάγμασι καὶ πρὸς ἐγκράτειαν
καὶ πρὸς φιλανθρωπίαν καὶ—τὸ μέγιστον—πρὸς
εὐσέβειαν ἀγωγοτάτοις.</p></div>

<div type="textpart" subtype="section" n="98"><p>ἀπάρχεσθαι γὰρ ἀπό τε
σίτου καὶ οἴνου καὶ ἐλαίου καὶ θρεμμάτων καὶ τῶν
ἄλλων κελεύει καὶ τὰς ἀπαρχὰς διανέμειν εἴς τε
θυσίας καὶ τοὺς ἱερωμένους, τὰς μὲν ἕνεκα εὐχαριστίας
τῆς πρὸς θεὸν ὑπὲρ εὐγονίας καὶ εὐφορίας
ἁπάντων, τοὺς δ᾿ ἕνεκα τῆς περὶ τὸ ἱερὸν ἁγιστείας,
μισθὸν ληψομένους τῶν περὶ τὰς ἱερουργίας
ὑπηρεσιῶν.</p></div>

<div type="textpart" subtype="section" n="99"><p>ἐφίεται δὲ τὸ παράπαν οὐδενὶ γεύσασθαί
τινος ἢ μεταλαβεῖν, πρὶν διακρῖναι τὰς


<pb n="8.69"/>

ἀπαρχάς, ἅμα καὶ πρὸς ἄσκησιν τῆς βιωφελεστάτης
ἐγκρατείας· ὁ γὰρ ταῖς περιουσίαις, αἷς ἤνεγκαν
αἱ τοῦ ἔτους ὧραι, μαθὼν μὴ ἐντρέχειν,<ref target="8-69-1"/> ἀλλ᾿
ἀναμένων, ἄχρις ἂν αἱ ἀπαρχαὶ καθοσιωθῶσι, τὸν
ἀφηνιασμὸν τῶν ὁρμῶν ἔοικεν ἀναχαιτίζειν ἐξευμαρίζων
τὸ πάθος.
</p></div>

<div type="textpart" subtype="section" n="100"><p><milestone unit="altchapter" n="17"/> <milestone unit="altpage" n="352"/> Οὐ μὴν οὐδὲ τὴν τῶν ἄλλων μετουσίαν
ἐφῆκε καὶ χρῆσιν ἀδεᾶ τοῖς κοινωνοῦσι τῆς ἱερᾶς
πολιτείας, ἀλλ᾿ ὅσα τῶν χερσαίων ἢ ἐνύδρων ἢ
πτηνῶν ἐστιν εὐσαρκότατα καὶ πιότατα, γαργαλίζοντα
καὶ ἐρεθίζοντα τὴν ἐπίβουλον ἡδονήν, πάντα
ἀνὰ κράτος ἀπεῖπεν, εἰδὼς ὅτι τὴν ἀνδραποδωδεστάτην
τῶν αἰσθήσεων δελεάσαντα γεῦσιν ἀπληστίαν
ἐργάσεται, δυσίατον κακὸν ψυχαῖς τε καὶ
σώμασιν· ἀπληστία γὰρ τικτει δυσπεψίαν, ἥτις
ἐστὶ νοσημάτων καὶ ἀρρωστημάτων ἀρχή τε καὶ
πηγή.</p></div>

<div type="textpart" subtype="section" n="101"><p>χερσαίων μὲν οὖν τὸ συῶν γένος ἥδιστον
ἀνωμολόγηται παρὰ τοῖς χρωμένοις, ἐνύδρων δὲ
τὰ γένη τῶν ἀλεπίδων . . . . <ref target="8-69-2"/> πρὸς γὰρ ἐγκράτειαν,
εἰ καί τις ἄλλος, ἵκανὸς ὢν ἀλεῖψαι τοὺς εὐφυῶς
ἔχοντας πρὸς ἄσκησιν ἀρετῆς δι᾿ ὀλιγοδεΐας καὶ
εὐκολίας γυμνάζει καὶ συγκροτεῖ, πειρώμενος
ἀφελεῖν πολυτέλειαν·</p></div>

<div type="textpart" subtype="section" n="102"><p>οὔτε σκληραγωγίαν, ὡς ὁ
Λακεδαιμόνιος νομοθέτης, ἀποδεξάμενος οὔτε τὸ




<pb n="8.71"/>

ἁβροδίαιτον, ὡς ὁ τοῖς Ἴωσι καὶ Συβαρίταις τὰ
περὶ θρύψιν καὶ χλιδὴν εἰσηγησάμενος, ἀλλὰ μέσην
ἀτραπὸν ἀμφοῖν ἀνατεμὼν τὸ μὲν σφοδρὸν ἐχάλασε,
τὸ δ᾿ ἀνειμένον ἐπέτεινε, τὰς ἐφ᾿ ἑκατέρων τῶν
ἄκρων ὑπερβολὰς ὡς ἐν ὀργάνῳ μουσικῷ κερασάμενος
τῇ μέσῃ, πρὸς ἁρμονίαν βίου καὶ συμφωνίαν
ἀνεπίληπτον· ὅθεν οὐκ ἀμελῶς ἀλλὰ καὶ πάνυ
πεφροντισμένως οἷς χρηστέον ἢ τοὐναντίον διετάξατο.
</p></div>

<div type="textpart" subtype="section" n="103"><p> θηρία ὅσα σαρκῶν ἀνθρωπίνων
ἅπτεται τάχα μὲν ἄν τις ὑπολάβοι δίκαιον εἶναι τὰ
αὐτὰ πρὸς ἀνθρώπων πάσχειν οἷς διατίθησι·
Μωυσῇ δὲ τῆς τούτων ἀπολαύσεως ἀνέχειν δοκεῖ,
&lt;εἰ&gt; καὶ προσηνεστάτην καὶ ἡδίστην εὐωχίαν
παρασκευάζει, λογιζόμενος τὸ πρέπον ἡμέρῳ ψυχῇ·
καὶ γὰρ εἰ τοῖς διατιθεῖσιν ἁρμόττει τὰ παραπλήσια
παθεῖν, ἀλλ᾿ οὐχὶ τοῖς παθοῦσιν ἀντιδιατιθέναι, μὴ
λάθωσιν ὑπ᾿ ὀργῆς, ἀγρίου πάθους, θηριωθέντες.
</p></div>

<div type="textpart" subtype="section" n="104"><p>καὶ τοσαύτῃ χρῆται προφυλακῇ τοῦ πράγματος,
ὥστε μακρόθεν ἀνεῖρξαι βουλόμενος τὴν ἐπὶ τὰ
λεχθέντα ὁρμὴν ἀπαγορεῦσαι καὶ τῆς τῶν ἄλλων
σαρκοβόρων ἀνὰ κράτος χρήσεως, τὰ ποηφάγα
διακρίνας εἰς ἡμέρους ἀγέλας, ἐπεὶ καὶ τὴν φύσιν
ἐστὶ τιθασά, τροφαῖς ἡμέροις αἷς ἀναδίδωσι γῆ
χρώμενα καὶ μηδὲν εἰς ἐπιβουλὴν πραγματευόμενα.
</p></div>

<div type="textpart" subtype="section" n="105"><p><milestone unit="altchapter" n="18"/> <milestone unit="altpage" n="353"/> δέκα δ᾿ ἐστὶν ἀριθμῷ· μόσχος, ἀμνός,
χίμαρος, ἔλαφος, δορκάς, βούβαλος, τραγέλαφος,
πύγαργος, ὄρυξ, καμηλοπάρδαλις. ἀεὶ γὰρ τῆς
ἀριθμητικῆς θεωρίας περιεχόμενος, ἣν ἀκριβῶς



<pb n="8.73"/>

κατανενόηκεν ὅτι πλεῖστον ἐν τοῖς οὖσι δύναται,
οὐδὲν οὐ μικρὸν οὐ μέγα νομοθετεῖ μὴ προσπαραλαβὼν
καὶ ὥσπερ ἐφαρμόσας τὸν οἰκεῖον τοῖς
νομοθετουμένοις &lt;ἀριθμόν&gt;. ἀριθμῶν δὲ τῶν ἀπὸ
μονάδος τελειότατος ἡ δεκὰς καί, ὥς φησι Μωυσῆς,
ἱερώτατός τε καὶ ἅγιος, ᾧ τὰ γένη τῶν καθαρῶν
ζῴων ἐπισφραγίζεται, βουληθεὶς τὴν τούτων χρῆσιν
ἀπονεῖμαι τοῖς μετέχουσι τῆς κατ᾿ αὐτὸν πολιτείας.
</p></div>

<div type="textpart" subtype="section" n="106"><p> βάσανον δὲ καὶ δοκιμασίαν τῶν δέκα
ζῴων ὑπογράφεται κοινῇ κατὰ διττὰ σημεῖα, τό
τε διχηλεῖν καὶ τὸ μηρυκᾶσθαι· οἷς γὰρ ἢ μηδέτερον
ἢ θάτερον αὐτὸ μόνον πρόσεστιν, ἀκάθαρτα.
ταυτὶ δὲ τὰ σημεῖα ἀμφότερα σύμβολα διδασκαλίας
καὶ μαθήσεως ἐπιστημονικωτάτης ἐστίν, ᾗ πρὸς
τὸ ἀσύγχυτον τὰ βελτίω τῶν ἐναντίων διακρίνεται.
</p></div>

<div type="textpart" subtype="section" n="107"><p>καθάπερ γὰρ τὸ μηρυκώμενον ζῷον, ὅταν διατεμὸν
τὴν τροφὴν ἐναπερείσηται τῇ φάρυγγι, πάλιν ἐκ
τοῦ κατ᾿ ὀλίγον ἀνιμᾶται καὶ ἐπιλεαίνει καὶ μετὰ
ταῦτ᾿ εἰς κοιλίαν διαπέμπεται, τὸν αὐτὸν τρόπον
καὶ ὁ παιδευόμενος, δεξάμενος δι᾿ ὤτων τὰ σοφίας
δόγματα καὶ θεωρήματα παρὰ τοῦ διδάσκοντος,
ἐπὶ πλέον ἔχει τὴν μάθησιν οὐχ οἷός τε ὢν εὐθὺς
συλλαβέσθαι καὶ περιδράξασθαι κραταιότερον, ἄχρις
ἂν ἕκαστον ὧν ἤκουσεν ἀναπολῶν μνήμῃ συνεχέσι
μελέταις—αἱ δ᾿ εἰσὶ κόλλα νοημάτων—ἐνσφραγίσηται
τῇ ψυχῇ βεβαίως τὸν τύπον.</p></div>

<div type="textpart" subtype="section" n="108"><p>ἀλλ᾿ οὐδὲν
ὡς ἔοικεν ὄφελος ἡ τῶν νοημάτων βεβαία κατάληψις,
εἰ μὴ προσγένοιτο διαστολὴ τούτων καὶ
διαίρεσις εἴς τε αἵρεσιν ὧν χρὴ καὶ φυγὴν τῶν


<pb n="8.75"/>

ἐναντίων, ἧς τὸ διχηλοῦν σύμβολον· ἐπεὶ τοῦ βίου
διττὴ ὁδός, ἡ μὲν ἐπὶ κακίαν, ἡ δ᾿ ἐπ᾿ ἀρετὴν
ἄγουσα, καὶ δεῖ τὴν μὲν ἀποστρέφεσθαι, τῆς δὲ
μηδέποτε ἀπολείπεσθαι.</p></div>

<div type="textpart" subtype="section" n="109"><p>
<milestone unit="para"/><milestone unit="altchapter" n="19"/> διὰ τοῦθ᾿ ὅσα ἢ
μονώνυχα ἢ πολύχηλα τὰ μὲν ἀκάθαρτα, ὅτι
αἰνίττεται μίαν καὶ τὴν αὐτὴν φύσιν ἀγαθοῦ τε
καὶ κακοῦ, καθάπερ κοίλου καὶ περιφεροῦς καὶ
ἀνάντους ὁδοῦ καὶ κατάντους, τὰ δ᾿ ὅτι πολλὰς
ὁδοὺς μᾶλλον δ᾿ ἀνοδίας ἐμφαίνει τῷ  <milestone unit="altpage" n="354"/> βίῳ πρὸς
ἀπάτην· οὐ γὰρ ῥᾴδιον ἐν πλήθει τὴν ἀνυσιμωτάτην
καὶ ἀρίστην ἀτραπὸν καταλαβεῖν.
</p></div>

<div type="textpart" subtype="section" n="110"><p><milestone unit="altchapter" n="20"/> Τούτους ἐπὶ τῶν χερσαίων τοὺς ὅρους θεὶς
ἄρχεται καὶ τῶν ἐνύδρων τὰ πρὸς ἐδωδὴν καθαρὰ
διαγράφειν, σημειωσάμενος καὶ ταῦτα διττοῖς
χαρακτῆρσι, πτέρυξι καὶ λεπίσι· τὰ γὰρ ἢ μηδέτερον
ἢ θάτερον ἔχοντα παραπέμπει καὶ παραιτεῖται.
τὸ δ᾿ αἴτιον οὐκ ἀπὸ σκοποῦ λεκτέον.
</p></div>

<div type="textpart" subtype="section" n="111"><p>ὅσα μὲν ἢ ἀμφοῖν ἀμέτοχα ἢ τοῦ ἑτέρου, κατασύρεται
πρὸς τοῦ ῥοώδους ἀντέχειν ἀδυνατοῦντα
τῇ βίᾳ τῆς φορᾶς· οἷς δ᾿ ἑκάτερον πρόσεστιν,
ἀποστρέφει &lt;καὶ&gt; μετωπηδὸν ἀνθίσταται καὶ
φιλονεικοῦντα πρὸς τὸν ἀντίπαλον προθυμίαις καὶ
τόλμαις ἀηττήτοις γυμνάζεται, ὡς ὠθούμενά τε
ἀντωθεῖν καὶ διωκόμενα ἀντεπιτρέχειν, ὁδοὺς ἐν
δυσοδίαις ἀναστέλλοντα εὐρείας πρὸς διεξόδους
εὐμαρεῖς.</p></div>

<div type="textpart" subtype="section" n="112"><p>σύμβολα δὲ καὶ ταῦτ᾿ ἐστί, τὰ μὲν


<pb n="8.77"/>

πρότερα φιληδόνου ψυχῆς, τὰ δ᾿ ὕστερα καρτερίαν
καὶ ἐγκράτειαν ποθούσης· ἡ μὲν γὰρ ἐφ᾿ ἡδονὴν
ἄγουσα κατάντης ἐστὶ καὶ ῥᾴστη, συρμὸν ἀπεργαζομένη
μᾶλλον ἢ περίπατον, ἀνάντης δὲ ἡ πρὸς
ἐγκράτειαν, ἐπίπονος μέν, ἐν δὲ τοῖς μάλιστα
ὠφέλιμος· καὶ ἡ μὲν ὑποφέρει καὶ ὑπονοστεῖν
ἀναγκάζει τῷ πρανεῖ κατάγουσα, μέχρις ἂν εἰς τὰ
τῆς ἐσχατιᾶς ἀποβράσῃ, ἡ δ᾿ εἰς οὐρανὸν ἄγει τοὺς
μὴ προκαμόντας ἀθανατίζουσα, τὸ τραχὺ καὶ
δυσαναπόρευτον αὐτῆς ἰσχύσαντας ὑπομεῖναι.
</p></div>

<div type="textpart" subtype="section" n="113"><p><milestone unit="altchapter" n="21"/> Τῆς δ᾿ αὐτῆς ἰδέας ἐχόμενος τῶν ἑρπετῶν
ὅσα ἢ ἄποδα ἢ<ref target="8-77-1"/> συρμῷ τῆς γαστρὸς ἰλυσπώμενα
ἢ τετρασκελῆ καὶ πολύποδα φησὶν εἶναι πρὸς
ἐδωδὴν οὐ καθαρά, πάλιν αἰνιττόμενος διὰ μὲν
ἑρπετῶν τοὺς ἐπὶ κοιλίαις<ref target="8-77-2"/> τὸν αἰθυίης τρόπον
ἐμφορουμένους καὶ γαστρὶ τῇ ταλαίνῃ δασμοὺς
ἀπαύστως εἰσφέροντας ἀκράτου, πεμμάτων, ἰχθύων,
συνόλως ὅσα σιτοπόνων καὶ ὀψαρτυτῶν τετεχνιτευμέναι
περιεργίαι μετὰ παντοίων ἐδεσμάτων δημιουργοῦσιν
ἀναρριπίζουσαι καὶ προσαναφλέγουσαι
τὰς ἀπλήστους καὶ ἀκορέστους ἐπιθυμίας, διὰ δὲ
τῶν τετρασκελῶν καὶ πολυπόδων τοὺς μὴ ἑνὸς
πάθους, ἐπιθυμίας, ἀλλὰ συμπάντων κακοὺς δούλους,




<pb n="8.79"/>

ἃ γένει μέν ἐστιν ἀριθμῷ τέτταρα, μυρία δὲ
τοῖς εἴδεσιν. χαλεπὴ μὲν οὖν καὶ ἡ ἑνὸς δεσποτεία,
βαρυτάτη δὲ καὶ ἀφόρητος, ὡς εἰκός, ἡ πλειόνων.
</p></div>

<div type="textpart" subtype="section" n="114"><p>οἷς δὲ τῶν ἑρπετῶν ὑπεράνω σκέλη τῶν ποδῶν
ἐστιν, ὥστε πηδᾶν ἀπὸ τῆς γῆς δύνασθαι, ταῦτ᾿
ἐν  <milestone unit="altpage" n="355"/> καθαροῖς ἀναγράφει, καθάπερ τὰ τῶν ἀκρίδων
γένη καὶ τὸν ὀφιομάχην καλούμενον, πάλιν διὰ
συμβόλων ἤθη καὶ τρόπους λογικῆς ψυχῆς διερευνώμενος·
ἡ μὲν γὰρ τοῦ σώματος ὁλκὴ φύσει
βρίθουσα τοὺς ὀλιγόφρονας συνεφέλκεται τῷ πλήθει
τῶν σαρκῶν αὐχενίζουσα καὶ πιέζουσα·</p></div>

<div type="textpart" subtype="section" n="115"><p>μακάριοι
δ᾿ οἷς ἐξεγένετο κραταιοτέρᾳ δυνάμει πρὸς τὴν
ῥοπὴν τῆς ὁλκῆς ἀντιβιάσασθαι,<ref target="8-79-1"/> παιδείας κανόσιν
ὀρθῆς ἄνω πηδᾶν δεδιδαγμένοις ἀπὸ γῆς καὶ τῶν
χαμαιζήλων εἰς αἰθέρα καὶ τὰς οὐρανοῦ περιόδους,
ὧν ἡ θέα ζηλωτὴ καὶ περιμάχητος τοῖς ἑκουσίως
ἀλλὰ μὴ παρέργως ἥκουσιν.
</p></div>

<div type="textpart" subtype="section" n="116"><p><milestone unit="altchapter" n="22"/> Ἐπεληλυθὼς οὖν τῷ λόγῳ τάς τε τῶν
χερσαίων καὶ τὰς τῶν ἐνύδρων ζῴων ἰδέας καὶ
νόμοις αὐτὰς ὡς ἐνῆν ἄριστα διακρίνας ἄρχεται
καὶ τὴν λοιπὴν φύσιν τῶν ἐν ἀέρι προσεξετάζειν,
μυρία γένη τῶν πτηνῶν ἀποδοκιμάσας ὅσα ἢ κατ᾿
ἄλλων<ref target="8-79-2"/> ἢ κατ᾿ ἀνθρώπων φονᾷ, σαρκοβόρα καὶ
ἰοβόλα καὶ συνόλως ἐπιβούλοις κεχρημένα ταῖς
δυνάμεσι.</p></div>

<div type="textpart" subtype="section" n="117"><p>φάττας δὲ καὶ περιστερὰς καὶ τρυγόνας





<pb n="8.81"/>

καὶ τὰς γεράνων καὶ χηνῶν καὶ ὁμοιοτρόπων
ἀγέλας ἐν τῇ τιθασῷ καὶ ἡμέρῳ τάξει καταριθμεῖ
παρέχων τοῖς βουλομένοις τὴν τούτων χρῆσιν
ἀδεᾶ.</p></div>

<div type="textpart" subtype="section" n="118"><p>οὕτως ἐφ᾿ ἑκάστου τῶν τοῦ κόσμου μερῶν,
γῆς ὕδατος ἀέρος, γένη παντοίων ζῴων, χερσαῖα
καὶ ἔνυδρα καὶ πτηνά, τῆς ἡμετέρας χρήσεως
ὑφαιρῶν, καθάπερ ὕλην πυρός, σβέσιν τῆς ἐπιθυμίας
ἀπεργάζεται.
</p></div>

<div type="textpart" subtype="section" n="119"><p><milestone unit="altchapter" n="23"/> Κελεύει μέντοι μήτε θνησιμαῖον μήτε
θηριάλωτον προσίεσθαι, τὸ μὲν ὡς οὐ δέον κοινωνεῖν
τραπέζης ἄνθρωπον<ref target="8-81-1"/> ἀτιθάσοις θηρίοις, μόνον
οὐ συνευωχούμενον ταῖς σαρκοφαγίαις, τὸ δ᾿ ὡς
τάχα μὲν βλαβερὸν καὶ νοσῶδες, ἐναποτεθνηκότος
τοῦ ἰχῶρος μετὰ τοῦ αἵματος, τάχα δ᾿ ἐπεὶ καὶ
τελευτῇ προκατεσχημένον ἁρμόττον ἦν ἄψαυστον
διαφυλάττειν, αἰδουμένους τὰς φύσεως ἀνάγκας αἷς
προκατελήφθη.</p></div>

<div type="textpart" subtype="section" n="120"><p>τοὺς περὶ τὰ κυνηγέσια δεινοὺς
καὶ βάλλειν θῆρας εὐσκόπως ἐπισταμένους, ἥκιστα
διαμαρτάνοντας, καὶ ἐπ᾿ εὐθήροις ἄγραις ὑψαυχενοῦντας
καὶ μάλισθ᾿ ὅταν σὺν τοῖς κυνηγοῖς
ἀνδράσιν ὁμοῦ καὶ σκύλαξι διανέμωσι τὰ μέρη τῶν
ἑαλωκότων, ἐπαινοῦσι μὲν οἱ πολλοὶ τῶν παρ᾿



<pb n="8.83"/>

Ἕλλησι καὶ βαρβάροις νομοθετῶν ὡς οὐκ ἀνδρείους
μόνον ἀλλὰ καὶ κοινωνικοὺς τὸ ἦθος,  <milestone unit="altpage" n="356"/> μέμψαιτο
δ᾿ ἄν [τις] εἰκότως ὁ τῆς ἱερᾶς εἰσηγητὴς πολιτείας,
ἄντικρυς ἀπειρηκὼς θνησιμαίων καὶ θηριαλώτων
ἀπόλαυσιν διὰ τὰς εἰρημένας αἰτίας.</p></div>

<div type="textpart" subtype="section" n="121"><p>εἰ δέ τις
τῶν ἀσκητῶν φιλογυμναστὴς γένοιτο καὶ φιλόθηρος,
μελέτας καὶ προάγωνας ὑπολαμβάνων εἶναι
πολέμων καὶ κινδύνων τῶν πρὸς ἐχθρούς, ὁπότε
χρήσαιτο εὐτυχίᾳ τῇ περὶ ἄγραν, [καὶ] τοὺς ἑαλωκότας
θῆρας προτιθέτω κυσὶν εὐωχίαν, μισθὸν ἢ
γέρας εὐτολμίας καὶ ἀνυπαιτίου συμμαχίας, αὐτὸς
δὲ μὴ ψαυέτω προδιδασκόμενος ἐν ἀλόγοις ζῴοις,
ἃ χρὴ καὶ περὶ ἐχθρῶν φρονεῖν, οἷς πολεμητέον οὐ
διὰ κέρδος ἄδικον λωποδυτούντων πράξεις &lt;μιμουμένοις&gt;,<ref target="8-83-1"/>
ἀλλ᾿ ἤτοι διὰ πεῖραν<ref target="8-83-2"/> κακῶν ὧν προπεπόνθασιν
ἀμυνομένοις<ref target="8-83-3"/> ἢ δι᾿ ἃ προσδοκῶσι
πείσεσθαι.
<pb n="8.85"/>
</p></div>

<div type="textpart" subtype="section" n="122"><p>Ἔνιοι δὲ Σαρδανάπαλλοι τὴν ἀκρασίαν τὴν ἄγαν<ref target="8-85-1"/>
ἁβροδίαιτον αὑτῶν χανδὸν πρὸς τὸ ἀόριστον καὶ
ἀτελεύτητον ἀποτείνοντες, καινὰς<ref target="8-85-2"/> ἐπινοοῦντες
ἡδονάς, ἄθυτα παρασκευάζουσιν, ἄγχοντες καὶ
ἀποπνίγοντες, καὶ τὴν οὐσίαν τῆς ψυχῆς, ἣν ἐλεύθερον
καὶ ἄφετον ἐχρῆν ἐᾶν, τυμβεύοντες τῷ
σώματι τὸ αἷμα· σαρκῶν γὰρ αὐτὸ μόνον ἀπολαύειν
αὔταρκες ἦν, μηδενὸς ἐφαπτομένους τῶν συγγένειαν
πρὸς ψυχὴν ἐχόντων.</p></div>

<div type="textpart" subtype="section" n="123"><p>ὅθεν ἐν ἑτέροις τίθησι νόμον
περὶ αἵματος, μήθ᾿ αἷμα μήτε στέαρ προσφέρεσθαι·
τὸ μὲν αἷμα δι᾿ ἣν εἶπον αἰτίαν ὅτι οὐσία ψυχῆς
ἐστίν—οὐχὶ τῆς νοερᾶς καὶ λογικῆς ἀλλὰ τῆς
αἰσθητικῆς, καθ᾿ ἣν ἡμῖν τε καὶ τοῖς ἀλόγοις κοινὸν
τὸ ζῆν συμβέβηκεν.
<milestone unit="para"/><milestone unit="altchapter" n="24"/> ἐκείνης γὰρ οὐσία
πνεῦμα θεῖον καὶ μάλιστα κατὰ Μωυσῆν, ὃς ἐν τῇ
κοσμοποιίᾳ φησὶν ἀνθρώπῳ τῷ πρώτῳ καὶ ἀρχηγέτῃ
τοῦ γένους ἡμῶν ἐμφυσῆσαι πνοὴν ζωῆς τὸν
θεὸν εἰς τὸ τοῦ σώματος ἡγεμονικώτατον, τὸ
πρόσωπον, ἔνθα αἱ δορυφόροι τοῦ νοῦ καθάπερ
μεγάλου βασιλέως αἰσθήσεις παρίδρυνται· τὸ δ᾿ 
ἐμφυσώμενον δῆλον ὡς αἰθέριον ἦν πνεῦμα καὶ εἰ
δή τι αἰθερίου πνεύματος κρεῖσσον, ἅτε τῆς μακαρίας
καὶ τρισμακαρίας φύσεως ἀπαύγασμα—,
124 τὸ δὲ στέαρ, διότι πιότατον, πάλιν εἰς διδασκαλίαν




<pb n="8.87"/>

ἐγκρατείας καὶ ζῆλον αὐστηροῦ βίου, τὰ μὲν
ῥᾷστα καὶ κατὰ χειρὸς μεθιεμένου, φροντίδας δὲ
καὶ πόνους ἐθελοντὶ ἕνεκα κτήσεως ἀρετῆς ὑπομένοντος.
</p></div>

<div type="textpart" subtype="section" n="125"><p>ἧς χάριν αἰτίας ἀπὸ παντὸς ἱερείου δύο
ταῦτα ἐξαίρετα ὁλοκαυτοῦται, ὥσπερ τινὲς ἀπαρχαί,
στέαρ τε καὶ αἷμα, τὸ  <milestone unit="altpage" n="357"/> μὲν ὡς σπονδὴ τῷ
βωμῷ προσχεόμενον, τὸ δ᾿ ὡς ὕλη φλογὸς ἐπιφερόμενον
ἀντ᾿ ἐλαίου διὰ τὴν πιότητα τῷ καθωσιωμένῳ
καὶ ἱερῷ πυρί.
</p></div>

<div type="textpart" subtype="section" n="126"><p>Μέμφεταί τινας τῶν καθ᾿ αὑτὸν γεγονότων ὡς
γαστριμάργους καὶ τὸ καθηδυπαθεῖν ὡς εὐδαιμονικὸν
ἐν τοῖς μάλιστα εἶναι ὑπολαμβάνοντας, οἷς
οὐκ ἀπέχρη κατὰ πόλεις αὐτὸ μόνον τρυφᾶν, ἐν αἷς
αἱ χορηγίαι καὶ παρασκευαὶ τῶν ἐπιτηδείων ἄφθονοι,
ἀλλὰ καὶ &lt;ἐν&gt; ἐρημίαις ἀβάτοις καὶ ἀτριβέσιν,
ἀξιοῦντες ἐν ταύταις ἀγορὰς ἔχειν ἰχθύων
καὶ κρεῶν καὶ τῶν ἐν εὐετηρίᾳ πάντων.</p></div>

<div type="textpart" subtype="section" n="127"><p>εἶτ᾿
ἐπειδὴ σπάνις ἦν, συνιστάμενοι κατεβόων καὶ
κατηγόρουν καὶ ἐδυσώπουν ἀναισχύντῳ θράσει τὸν
ἄρχοντα καὶ οὐ πρότερον ἐπαύσαντο νεωτερίζοντες
ἢ τυχεῖν μὲν ὧν ὠρέγοντο, τυχεῖν δὲ ἐπ᾿ ὀλέθρῳ,
δυοῖν ἕνεκα· τοῦ τ᾿ ἐπιδείξασθαι, ὅτι πάντα θεῷ
δυνατὰ πόρον ἐξ ἀμηχάνων καὶ ἀπόρων ἀνευρίσκοντι,
καὶ τοῦ τιμωρήσασθαι τοὺς γαστρὸς ἀκράτορας
καὶ ἀφηνιαστὰς ὁσιότητος.</p></div>

<div type="textpart" subtype="section" n="128"><p>ἀπὸ γὰρ τῆς
θαλάττης ἀρθὲν ὀρτυγομήτρας νέφος ἐκχεῖται περὶ
τὴν ἕω καὶ τὸ μὲν στρατόπεδον καὶ τὰ πέριξ ἐφ᾿
ἡμερήσιον ἀνδρὸς εὐζώνου πανταχόθεν ἐν κύκλῳ


<pb n="8.89"/>

συνεσκίαστο, τὸ δὲ ὕψος τῆς τῶν ζῴων πτήσεως
ὡσεὶ διπήχει<ref target="8-89-1"/> συναριθμουμένῳ διαστήματι τῆς γῆς
ἀφειστήκει πρὸς εὐμαρῆ σύλληψιν.</p></div>

<div type="textpart" subtype="section" n="129"><p>εἰκὸς μὲν οὖν
τὸ τεράστιον τοῦ μεγαλουργηθέντος καταπλαγέντας
ἀρκεσθῆναι τῇ θέᾳ καὶ γεμισθέντας εὐσεβείας καὶ<ref target="8-89-2"/>
ταύτῃ τραφέντας ἀποσχέσθαι κρεωφαγίας· οἱ δὲ
μᾶλλον ἢ πρότερον ἐπιθυμίαν ἐγείραντες ὡς ἐπὶ
μέγιστον ἀγαθὸν ἵεντο καὶ τὰ ζῷα ταῖς ἀμφοτέραις
χερσὶν ἐφελκόμενοι τοὺς κόλπους ἐπλήρουν, εἶτ᾿
ἐναποτιθέμενοι ταῖς σκηναῖς ἐφ᾿ ἑτέρων σύλληψιν
ἐξῄεσαν<ref target="8-89-3"/>—αἱ γὰρ ἄγαν πλεονεξίαι μέτρον οὐκ ἔχουσι
—καὶ σκευάζοντες πᾶσαν ἰδέαν ἀπλήστως ἐνεφοροῦντο,
μέλλοντες οἱ κενοὶ φρενῶν ὑπὸ τῆς πλησμονῆς
ἀπόλλυσθαι.</p></div>

<div type="textpart" subtype="section" n="130"><p>καὶ δῆτα οὐκ εἰς μακρὰν καθάρσεσι
χολῆς ἐφθάρησαν, ὡς καὶ τὸ χωρίον ἀπὸ τοῦ
περὶ αὐτοὺς πάθους τὴν ἐπωνυμίαν λαβεῖν· ἐκλήθη
γὰρ “Μνήματα τῆς ἐπιθυμίας,” ἧς οὐκ ἔστιν
ἐν ψυχῇ, καθάπερ ἐδίδαξεν ὁ λόγος, μεῖζον κακόν.






<pb n="8.91"/>
διὸ παγκάλως ἐν ταῖς παραινέσεσι Μωυσῆς φησιν·</p></div>

<div type="textpart" subtype="section" n="131"><p>
“οὐ ποιήσει ἕκαστος τὸ ἀρεστὸν ἐνώπιον
αὑτοῦ” τὸ δ᾿ ἐστὶν ἴσον τῷ“μηδεὶς τῇ ἐπιθυμίᾳ
τῇ αὑτοῦ χαριζέσθω”· εὐαρεστείτω γάρ τις θεῷ,
κόσμῳ, φύσει, νόμοις, σοφοῖς ἀνδράσι, φιλαυτίαν
παραιτούμενος, εἰ μέλλει καλὸς κἀγαθὸς γενήσεσθαι.
</p></div>

<div type="textpart" subtype="section" n="132"><p><milestone unit="altchapter" n="25"/> Τοσαῦτα καὶ &lt;περὶ&gt; τῶν εἰς ἐπιθυμίαν
ἀναφερομένων ἀποχρώντως κατὰ τὴν δύναμιν εἴρηται
πρὸς συμπλήρωσιν τῶν δέκα λογίων καὶ τῶν
τούτοις ὑποστελλόντων·  <milestone unit="altpage" n="358"/> εἰ γὰρ δεῖ τὰ μὲν φωνῇ
θείᾳ χρησμῳδηθέντα κεφάλαια γένη νόμων ἀποδεῖξαι,
τοὺς δὲ κατὰ μέρος πάντας οὓς διηρμήνευσε
Μωυσῆς ὑποστέλλοντα<ref target="8-91-1"/> εἴδη, πρὸς τὸ ἀσύγχυτον
τῆς ἀκριβοῦς καταλήψεως φιλοτεχνίας ἐδέησεν, ᾗ
χρησάμενος ἑκάστῳ τῶν γενῶν ἐξ ἁπάσης τῆς
νομοθεσίας τὰ οἰκεῖα προσένειμα καὶ προσέφυσα.
</p></div>

<div type="textpart" subtype="section" n="133"><p>Τούτων μὲν δὴ ἅλις. οὐ δεῖ δ᾿ ἀγνοεῖν, ὅτι ὥσπερ
ἰδίᾳ ἑκάστῳ τῶν δέκα συγγενῆ τινα τῶν ἐπὶ
μέρους ἐστίν, ἃ πρὸς ἕτερον γένος οὐδεμίαν ἔχει κοινωνίαν,
οὕτως ἔνια κοινὰ πάντων συμβέβηκεν, οὐχ
ἑνὶ ἢ δυσίν, ὡς ἔπος εἰπεῖν, τοῖς &lt;δὲ&gt; δέκα λογίοις
ἐφαρμόττοντα.</p></div>

<div type="textpart" subtype="section" n="134"><p>ταῦτα δ᾿ εἰσὶν αἱ κοινωφελεῖς
ἀρεταί· καὶ γὰρ ἕκαστος ἰδίᾳ τῶν δέκα χρησμῶν





<pb n="8.93"/>

καὶ κοινῇ πάντες ἐπὶ φρόνησιν καὶ δικαιοσύνην
καὶ θεοσέβειαν καὶ τὸν ἄλλον χορὸν τῶν ἀρετῶν
ἀλείφουσι καὶ προτρέπουσι, βουλαῖς μὲν ἀγαθαῖς
ὑγιαίνοντας λόγους, λόγοις δὲ σπουδαίας πράξεις
συνείροντες, ἵνα τὸ ψυχῆς ὄργανον εὐαρμόστως
ὅλον δι᾿ ὅλων συνηχῇ πρὸς ἐμμέλειαν βίου καὶ
συμφωνίαν ἀνεπίληπτον.</p></div>

<div type="textpart" subtype="section" n="135"><p>περὶ μὲν οὖν τῆς ἡγεμονίδος
τῶν ἀρετῶν, εὐσεβείας καὶ ὁσιότητος, ἔτι
δὲ καὶ φρονήσεως καὶ σωφροσύνης εἴρηται πρότερον,
νυνὶ δὲ περὶ τῆς ἐπιτηδευούσης ἀδελφὰ καὶ
συγγενῆ ταύταις δικαιοσύνης λεκτέον.
</p></div>

<div type="textpart" subtype="section" n="136"><p><milestone unit="altchapter" n="26"/> <ref target="8-93-1"/>Ἓν τὸ δικαιοσύνης οὐ βραχὺ μέρος ἦν
τὸ πρὸς δικαστήρια καὶ δικαστάς, οὗ πρότερον
ἐποιησάμην ὑπόμνησιν, ἡνίκα τὰ τῶν μαρτυρίων
ἐπὶ πλέον ἀπομηκύνων διεξῄειν ἕνεκα τοῦ μηδὲν
παραλειφθῆναι τῶν ἐμφερομένων. οὐκ εἰωθὼς δὲ
παλιλλογεῖν, εἰ μή πού τις ἀνάγκη γένοιτο βιαζομένων
τῶν καιρῶν, ἐκεῖνο μὲν ἐάσω, πρὸς δὲ τὰ
ἄλλα μέρη τρέψομαι τοσοῦτον προειπών.</p></div>

<div type="textpart" subtype="section" n="137"><p>τὰ δίκαια,
φησὶν ὁ νόμος, ἐντιθέναι δεῖ τῇ καρδίᾳ καὶ
ἐξάπτειν εἰς σημεῖον ἐπὶ τῆς χειρὸς καὶ εἶναι
σειόμενα πρὸ ὀφθαλμῶν, αἰνιττόμενος διὰ τοῦ
προτέρου, ὅτι χρὴ μὴ ὠσὶν ἀπίστοις παρακατατίθεσθαι




<pb n="8.95"/>

τὰ δίκαια—πίστις γὰρ ἀκοαῖς οὐκ ἔνεστιν—,
ἀλλὰ τῷ ἡγεμονικωτάτῳ &lt;τὰ&gt; πάντων ἄριστα  <milestone unit="altpage" n="359"/> μαθημάτων<ref target="8-95-1"/>
&lt;ἐν&gt;τυποῦν καὶ ταῦτα χαράττοντα σφραγῖσι
δοκίμοις·</p></div>

<div type="textpart" subtype="section" n="138"><p>διὰ δὲ τοῦ δευτέρου τὸ μὴ μόνον
ἐννοίας λαμβάνειν τῶν καλῶν, ἀλλὰ καὶ τὰ δόξαντα
πράττειν ἀνυπερθέτως—ἡ γὰρ χεὶρ πράξεως σύμβολον,
ἧς ἐξάπτειν καὶ ἐξαρτᾶν τὰ δίκαια προστάττει,
σημεῖον ἔσεσθαι τοῦτο φάσκων, καὶ τίνος
ἄντικρυς οὐ διείρηκε, διὰ τὸ μὴ ἑνός,<ref target="8-95-2"/> ὥς γέ μοι
δοκεῖ, πολλῶν δὲ γενέσθαι καὶ σχεδὸν ἁπάντων ἐν
οἷς ὁ ἀνθρώπινος βίος—·</p></div>

<div type="textpart" subtype="section" n="139"><p>διὰ δὲ τοῦ τρίτου τὸ ἀεὶ
καὶ πανταχοῦ φαντασιοῦσθαι τὰ δίκαια καθάπερ
ἐγγὺς ὄντα ὀφθαλμῶν· σάλον δ᾿ ἐχέτω ταῦτα
κινούμενα, φησίν, οὐχ ἵν᾿ ἀβέβαια καὶ ἀνίδρυτα<ref target="8-95-3"/>
&lt;ᾖ&gt;, ἀλλ᾿ ἵνα τῇ κινήσει τὴν ὄψιν ἐκκαλῇ πρὸς
ἀρίδηλον θέαν· ὁράσεως γὰρ ἐπαγωγὸν κίνησις
ἐξερεθίζουσα καὶ ἀνεγείρουσα μᾶλλον δ᾿ ἀκοιμήτους
καὶ ἐγρηγορότας κατασκευάζουσα ὀφθαλμούς.
</p></div>

<div type="textpart" subtype="section" n="140"><p> ὅτῳ δ᾿ ἐξεγένετο τυπώσασθαι ἐν<ref target="8-95-4"/> τῷ
τῆς ψυχῆς ὄμματι μὴ ἡσυχάζοντα ἀλλὰ κινούμενα
καὶ ταῖς κατὰ φύσιν ἐνεργείαις χρώμενα, τέλειος
ἀνὴρ ἀναγεγράφθω, μηκέτι ἐν τοῖς γνωρίμοις καὶ
μαθηταῖς ἐξεταζόμενος, ἀλλ᾿ ἐν διδασκάλοις καὶ
ὑφηγηταῖς, καὶ παρεχέτω τοῖς ἐθέλουσιν ἀρύεσθαι
τῶν νέων ὥσπερ ἀπὸ πηγῆς τῶν λόγων καὶ δογμάτων
ἄφθονον νᾶμα· κἂν τῶν ἀτολμοτέρων τις


<pb n="8.97"/>

ὑπ᾿ αἰδοῦς μέλλῃ καὶ βραδύνῃ προσέρχεσθαι μαθησόμενος,
αὐτὸς ἰὼν ἐπαντλείτω καὶ ἐποχετευέτω
ταῖς ἀκοαῖς ἀθρόας ὑφηγήσεις, ἄχρις ἂν αἱ δεξαμεναὶ
τῆς ψυχῆς γεμισθῶσι.</p></div>

<div type="textpart" subtype="section" n="141"><p>προδιδασκέτω δὴ
τὰ δίκαια συγγενεῖς καὶ φίλους καὶ πάντας νέους
οἴκοι καὶ ἐν ὁδῷ καὶ πρὸς κοίτην ἰόντας καὶ
ἀνισταμένους, ἵν᾿ ἐν πάσαις μὲν σχέσεσι καὶ
κινήσεσιν, ἐν πᾶσι δὲ χωρίοις ἰδίοις τε καὶ δημοσίοις,
μὴ μόνον ἐγρηγορότες ἀλλὰ καὶ κοιμώνενοι,
φαντασίαις τῶν δικαίων ἐνευφραίνωνται· τέρψις
γὰρ οὐκ ἔστιν ἡδίων ἢ τὴν ψυχὴν ὅλην δι᾿ ὅλων
πεπληρῶσθαι δικαιοσύνης, ἐμμελετῶσαν αὐτῆς τοῖς
ἀιδίοις δόγμασι καὶ θεωρήμασιν, οὐκ ἔχουσαν
ἔρημον τόπον, εἰς ὃν ἀδικία παρελεύσεται.</p></div>

<div type="textpart" subtype="section" n="142"><p>κελεύει
δὲ καὶ γράψαντας αὐτὰ πρόσθεν τῶν φλιῶν<ref target="8-97-1"/>οἰκίας
ἑκάστης προτιθέναι καὶ πυλῶν τῶν ἐν τοῖς τείχεσιν,
ἵν᾿ οἱ μὲν ἐκδημοῦντες καὶ ἐνδημοῦντες,<ref target="8-97-2"/> ἀστοὶ καὶ
ξένοι, τοῖς πρὸ τῶν πυλῶν γράμμασιν ἐστηλιτευμένοις
ἐντυγχάνοντες ἄληκτον ἔχωσι τὴν τῶν
λεκτέων καὶ πρακτέων μνήμην, ἑκατέρου φροντίζοντες
τοῦ μήτε ἀδικεῖν μήτε ἀδικεῖσθαι, εἰς δὲ
τὰς οἰκίας εἰσιόντες καὶ πάλιν ἐξιόντες, ἄνδρες
ὁμοῦ καὶ γυναῖκες καὶ τέκνα καὶ θεραπεία,  <milestone unit="altpage" n="360"/> τὰ
ἁρμόττοντα καὶ ἐπιβάλλοντα δρῶσιν<ref target="8-97-3"/> ὑπέρ τε
ἄλλων καὶ ὑπὲρ ἑαυτῶν.
</p></div>

<div type="textpart" subtype="section" n="143"><p><milestone unit="altchapter" n="27"/> Θαυμασιώτατον δὲ κἀκεῖνο διαγορεύει



<pb n="8.99"/>

τὸ μηδὲν προστιθέναι καὶ ἀφαιρεῖν, ἀλλ᾿ ἐν ἴσῳ
καὶ ὁμοίῳ διαφυλάττειν ἀκίνητα τὰ ἐξ ἀρχῆς
ὁρισθέντα νόμιμα· συμβαίνει γάρ, ὡς ἔοικε, τὴν
μὲν πρόσθεσιν τῶν ἀδίκων, &lt;τὴν δ᾿ ἀφαίρεσιν
γίνεσθαι τῶν δικαίων&gt;· οὐδὲν γάρ ἐστιν ὃ παραλέλειπται
τῷ σοφῷ νομοθέτῃ πρὸς ὁλοκλήρου καὶ
παντελοῦς μετουσίαν δικαιοσύνης.</p></div>

<div type="textpart" subtype="section" n="144"><p>αἰνίττεται μέντοι
καὶ<ref target="8-99-1"/> ταῖς ἄλλαις ἀρεταῖς ἀκρότητας· ἑκάστη
γὰρ αὐτῶν ἀνελλιπής ἐστι καὶ πλήρης, τὸ ἐντελὲς
ἔχουσα ἐξ αὑτῆς, ὡς, εἰ γένοιτο προσθήκη τις καὶ
ἀφαίρεσις, ὅλην δι᾿ ὅλων<ref target="8-99-2"/> τρέπεσθαι καὶ μεταβάλλεσθαι
πρὸς τὴν ἐναντίαν ἕξιν.</p></div>

<div type="textpart" subtype="section" n="145"><p>ὃ
δὲ λέγω, τοιοῦτόν ἐστι· τὴν ἀνδρείαν, ἀρετὴν περὶ
τὰ δεινὰ πραγματευομένην, ἴσασιν οἱ μὴ παντελῶς
ἄμουσοι καὶ ἀχόρευτοι, κἂν ἐπὶ βραχὺ παιδείας
προσάψωνται, τῶν ὑπομενετέων οὖσαν ἐπιστήμην.
</p></div>

<div type="textpart" subtype="section" n="146"><p>ἀλλ᾿ ἐάν τις εἴξας ἀμαθίᾳ τῇ δι᾿ ἀλαζονείαν, ὡς
δὴ περιττὸς καὶ ἱκανὸς ἐπανορθοῦσθαι τὰ ἀνεπιδεᾶ,
προστιθέναι ἢ ἀφαιρεῖν τι τολμᾷ, σύμπασαν
ἀλλάσσει τὴν εἰκόνα μετατυπώσας αἰσχρὸν ἀντὶ
καλοῦ χαρακτῆρος· ἀπεργάσεται γὰρ τῇ μὲν προσθέσει
θρασύτητα, τῇ δ᾿ ἀφαιρέσει<ref target="8-99-3"/>δειλίαν, μηδ᾿
ὄνομα τῆς βιωφελεστάτης ἀνδρείας καταλιπών.
</p></div>

<div type="textpart" subtype="section" n="147"><p> τὸν αὐτὸν μὲν τρόπον κἂν τῇ βασιλίδι






<pb n="8.101"/>

τῶν ἀρετῶν, εὐσεβείᾳ, προσθῇ τις ὁτιοῦν μικρὸν
ἢ μέγα ἢ τοὐναντίον ἀφέλῃ, καθ᾿ ἑκάτερον ἐπαλλάξει
καὶ μεταμορφώσει τὸ εἶδος· γεννήσει γὰρ ἡ
μὲν πρόσθεσις δεισιδαιμονίαν, ἡ δ᾿ ἀφαίρεσις
ἀσέβειαν, ἀφανισθείσης αὖ τῆς εὐσεβείας, ἣν
ἀνίσχειν καὶ ἐπιλάμπειν εὐκταῖον ἀγαθόν, ἐπειδὴ
τοῦ μεγίστου τῶν ἀγαθῶν αἰτία καθέστηκεν, ἐπιστήμην
ἐμποιοῦσα θεραπείας θεοῦ, ἣν πάσης
ἀρχῆς καὶ ἡγεμονίας ἀρχικωτέραν καὶ βασιλικωτέραν
εἶναι νομιστέον.</p></div>

<div type="textpart" subtype="section" n="148"><p>παραπλήσια δὲ τοῖς εἰρημένοις
καὶ περὶ τῶν ἄλλων ἀρετῶν ἑκάστης ἔστι
λέγειν· ἀλλὰ ἐπιτέμνειν εἰωθὼς τὰ μήκη τῶν
λόγων ἀρκεσθήσομαι τοῖς εἰρημένοις, ἃ καὶ τῶν
ἡσυχαζομένων ἱκανὰ μηνύματα γένοιτ᾿ ἄν.
</p></div>

<div type="textpart" subtype="section" n="149"><p><milestone unit="altchapter" n="28"/> Ἔτι καὶ τοῦτο προσδιατέτακται κοινωφελὲς
παράγγελμα, “μὴ μετακινεῖν ὅρια τοῦ
πλησίον, ἃ ἔστησαν οἱ πρότεροί σου.” τοῦτο δ᾿
ὡς ἔοικεν, οὐ περὶ κλήρων αὐτὸ μόνον καὶ γῆς
ὅρων νομοθετεῖται πρὸς πλεονεξίας ἀποκοπήν,
ἀλλὰ καὶ πρὸς  <milestone unit="altpage" n="361"/> φυλακὴν τῶν ἀρχαίων ἐθῶν· ἔθη
γὰρ ἄγραφοι νόμοι, δόγματα παλαιῶν ἀνδρῶν οὐ
στήλαις ἐγκεχαραγμένα καὶ χαρτιδίοις ὑπὸ σητῶν
ἀναλισκομένοις, ἀλλὰ ψυχαῖς τῶν μετειληφότων
τῆς αὐτῆς πολιτείας.</p></div>

<div type="textpart" subtype="section" n="150"><p>ὀφείλουσι γὰρ παῖδες παρὰ
γονέων &lt;δίχα&gt; τῶν οὐσιῶν κληρονομεῖν ἔθη πάτρια,
οἷς ἐνετράφησαν καὶ ἐξ αὐτῶν σπαργάνων συνεβίωσαν,
καὶ μὴ καταφρονεῖν, παρόσον ἄγραφος
αὐτῶν ἡ παράδοσις· ὁ μὲν γὰρ τοῖς ἀναγραφεῖσι
νόμοις πειθαρχῶν οὐκ ἂν δεόντως ἐπαινοῖτο,


<pb n="8.103"/>

νουθετούμενος ἀνάγκῃ καὶ φόβῳ κολάσεως, ὁ δὲ
τοῖς ἀγράφοις ἐμμένων, ἑκούσιον ἐπιδεικνύμενος
τὴν ἀρετήν, ἐγκωμίων ἄξιος.
</p></div>

<div type="textpart" subtype="section" n="151"><p><milestone unit="altchapter" n="29"/> <ref target="8-103-1"/>Ἔνιοι τὰς κληρωτὰς εἰσηγήσαντο ἀρχάς,
ἀλυσιτελῶς τοῖς πλήθεσιν· εὐτυχίαν γὰρ ἀλλ᾿ οὐκ
ἀρετὴν ὁ κλῆρος ἐμφαίνει. πολλοὶ γοῦν πολλάκις
τῶν ἀναξίων ἔλαχον, οὓς ἀνὴρ ἀγαθὸς λαβόμενος
ἡγεμονίας ἀποδοκιμάσαι ἂν καὶ ἐν ὑπηκόοις ἐξετάζεσθαι.
</p></div>

<div type="textpart" subtype="section" n="152"><p>καὶ γὰρ οἱ μικροὶ λεγόμενοι παρά τισιν
ἄρχοντες, οὓς δεσπότας ὀνομάζουσιν, οὐ πάντας
ὅσους ἂν οἷοί τε ὦσιν οἰκότριβας ἢ ἀργυρωνήτους
ὑπάγονται, μόνους δὲ τοὺς καταπειθεῖς γινομένους,
ἀγεληδὸν ἔστιν ὅτε πιπράσκοντες τοὺς ἀνιάτως
ἔχοντας τὸ ἦθος ὡς καὶ δουλεύειν ἀγαθοῖς ἀνδράσιν
ἀναξίους ὄντας.</p></div>

<div type="textpart" subtype="section" n="153"><p>ἔτι τοίνυν<ref target="8-103-2"/> προσήκει δεσπότας καὶ
ἡγεμόνας ὅλων πόλεων καὶ ἐθνῶν ἀποφαίνειν τοὺς
κλήρῳ λαχόντας, ὀλίσθῳ τινὶ τύχης, ἀβεβαίου καὶ
ἀνιδρύτου πράγματος; ἀλλ᾿ εἰς μὲν τὴν τῶν
καμνόντων ἐπιμέλειαν κλῆρος τὸ μηδέν· ἰατροὶ γὰρ
οὐ κλήρῳ λαγχάνουσιν, ἀλλ᾿ ἐν πείρᾳ δοκιμάζονται.
</p></div>

<div type="textpart" subtype="section" n="154"><p>καὶ πρὸς εὔπλοιαν καὶ σωτηρίαν τῶν θαλαττευόντων
οὐχ ὁ λαχὼν κυβερνᾶν εὐθὺς ἐπὶ πρύμναν παραπέμπεται,
δι᾿ ἀνεπιστημοσύνης ἐργασόμενος ἐν
εὐδίᾳ καὶ γαλήνῃ χειροποίητα ναυάγια, ἀλλ᾿ ὅστις
ἂν ἐκ πρώτης ἡλικίας τὴν κυβερνητικὴν τέχνην ἐπιμελῶς


<pb n="8.105"/>

φαίνηται δεδιδαγμένος· οὗτος δ᾿ ἐστὶν ὁ
πολλάκις μὲν πεπλευκώς, τὰ δὲ σύμπαντα ἢ
πλεῖστα πελάγη περαιωσάμενος, ἐμπόρια δὲ καὶ
λιμένας καὶ ὑφόρμους καὶ ὑποδρόμους τοὺς ἔν τε
νήσοις καὶ ἠπείροις  <milestone unit="altpage" n="362"/> ἐπιμελῶς ἐξητακὼς καὶ μᾶλλον
ἢ οὐχ ἧττον τῶν κατὰ γῆν ὁδῶν τὰς κατὰ
θάλατταν ἀτραποὺς ἐπιστάμενος ἐκ τῆς ἀκριβοῦς
θέας τῶν οὐρανίων·</p></div>

<div type="textpart" subtype="section" n="155"><p>παρατηρήσας γὰρ τὰς χορείας
τῶν ἀστέρων καὶ ἐπακολουθήσας αὐτῶν ταῖς τεταγμέναις
κινήσεσιν ἐν ἀνοδίαις ἴσχυσεν ἀπλανεῖς
καὶ λεωφόρους ὁδοὺς ἀνατεμεῖν, ἵνα—τὸ πάντων
ἀπιστότατον πραγμάτων—ἡ χερσαία φύσις διὰ
πλωτῆς οἵα τε ᾖ περαιοῦσθαι.</p></div>

<div type="textpart" subtype="section" n="156"><p>πόλεις δέ τις μεγάλας
καὶ πολυανθρώπους, μεστὰς οἰκητόρων, καὶ
πολιτείας ἐγχειρίζεσθαι μέλλων καὶ πραγμάτων
ἰδιωτικῶν τε καὶ δημοσίων καὶ ἱερῶν ἐπιμέλειαν,
ἣν οὐκ ἂν ἁμάρτοι τις εἰπὼν τέχνην τεχνῶν εἶναι
καὶ ἐπιστήμην ἐπιστημῶν, πρὸς ἄστατον κλήρου
φορὰν ταλαντεύσει τὴν ἀκριβῆ βάσανον τῆς ἀληθείας
φυγών; ἀληθείας δὲ βάσανος αἱ σὺν λόγῳ
πίστεις.</p></div>

<div type="textpart" subtype="section" n="157"><p>
<milestone unit="para"/><milestone unit="altchapter" n="30"/> ταῦτ᾿ οὖν τῇ ψυχῇ θεασάμενος ὁ
πάνσοφος Μωυσῆς κληρωτῆς μὲν ἀρχῆς οὐδὲ μέμνηται,
τὰς δὲ χειροτονητὰς εἰσηγεῖσθαι διενοήθη.
φησὶ γοῦν· καταστήσεις ἐπὶ σεαυτὸν ἄρχοντα οὐκ
ἀλλότριον, ἀλλ᾿ ἐκ τῶν σῶν ἀδελφῶν, δηλῶν
ἐθελούσιον αἵρεσιν καὶ δοκιμασίαν ἀνεπίληπτον
ἄρχοντος, ἣν σύμπασα ἡ πληθὺς ὁμογνωμονοῦσα
ποιήσει. προσεπιψηφιεῖται δὲ τὴν αἵρεσιν ἐπισφραγιζόμενος




<pb n="8.107"/>

καὶ ὁ τῶν κοινωφελῶν ἁπάντων
βεβαιωτὴς θεός, ἐκλογήν τινα τοῦ γένους ὑπολαβὼν
εἶναι τὸν ἄνθρωπον<ref target="8-107-1"/> ὡς ὄψιν ἐν σώματι.
</p></div>

<div type="textpart" subtype="section" n="158"><p><milestone unit="altchapter" n="31"/> τὰς δ᾿ αἰτίας τοῦ μὴ δεῖν ἀλλότριον αἱρεῖσθαι
πρὸς ἀρχὴν διττὰς ὑπογράφει, τὴν μὲν ἵνα μὴ
πλῆθος ἀργυρίου καὶ χρυσίου καὶ θρεμμάτων συναγάγῃ
πολὺν πλοῦτον καὶ πάντα ἄδικον ἐκ τῆς
πενίας τῶν ὑπηκόων θησαυρισάμενος, τὴν δ᾿ ἵνα μὴ
τὸ ἔθνος ἐκ τῆς οἰκείας χώρας ἀναστήσας ἕνεκα
τῶν ἰδίων πλεονεξιῶν ἀναγκάζῃ μετανίστασθαι
&lt;κατὰ&gt;<ref target="8-107-2"/> πλάνον ἀνήνυτον ὧδε κἀκεῖσε φορούμενον,
ὑποβαλὼν ἀτελεῖς ἐλπίδας μειζόνων ἀγαθῶν κτήσεως,
εἰς ἀφαίρεσιν ὧν ἤδη βεβαίως ἐκαρποῦτο.
</p></div>

<div type="textpart" subtype="section" n="159"><p>προϋπέλαβε γάρ, ὡς εἰκός, τὸν ὁμόφυλον καὶ συγγενῆ
μετέχοντα τῆς πρὸς τὴν ἀνωτάτων συγγένειαν
οἰκειότητος—ἡ δ᾿ ἀνωτάτω συγγένειά ἐστι πολιτεία
μία καὶ νόμος ὁ αὐτὸς καὶ εἷς θεός, ᾧ πάντες οἱ
ἀπὸ τοῦ ἔθνους προσκεκλήρωνται,—μηδέποτε τὰ
παραπλήσια τοῖς προλεχθεῖσι διαμαρτεῖν, ἀλλ᾿ ἔμπαλιν
ἀντὶ μὲν τοῦ μεθορμίζειν τοὺς οἰκήτορας καὶ





<pb n="8.109"/>

τοῖς ἐν τῇ ξένῃ σποράσιν ἀσφαλῆ κάθοδον παρέξειν,
ἀντὶ δὲ τοῦ τὰ τῶν ἄλλων ἀφαιρεῖσθαι χρήματα
προσεπιδώσειν τοῖς δεομένοις τὴν ἰδίαν οὐσίαν
ἀποφήναντα κοινήν.</p></div>

<div type="textpart" subtype="section" n="160"><p>
<milestone unit="altchapter" n="32"/> <milestone unit="altpage" n="363"/> Ἀφ᾿ ἧς δ᾿ ἂν ἡμέρας παρέλθῃ τις ἐπὶ
τὴν ἀρχήν, κελεύει τὴν Ἐπινομίδα αὐτοχειρίᾳ
γράψαι κεφαλαιώδη τύπον περιέχουσαν ἁπάντων
τῶν νόμων, βουλόμενος ἔγκολλα τῇ ψυχῇ τὰ διατεταγμένα
γενέσθαι· τοῦ μὲν γὰρ ἀναγινώσκοντος
ὑπορρεῖ τὰ νοήματα τῇ φορᾷ παρασυρόμενα, τῷ δὲ
γράφοντι κατὰ σχολὴν ἐνσφραγίζεται καὶ ἐνιδρύεται,
τῆς διανοίας ἐνευκαιρούσης ἑκάστῳ καὶ ἐπερειδούσης
ἑαυτὴν καὶ μὴ μετιούσης ἐφ᾿ ἕτερον, πρὶν
ἢ περιδράξασθαι τοῦ προτέρου βεβαίως.</p></div>

<div type="textpart" subtype="section" n="161"><p>ὅταν
μέντοι γράψῃ, πειράσθω καθ᾿ ἑκάστην ἡμέραν
ἐντυγχάνειν καὶ ἀναγινώσκειν, ὑπέρ τε συνεχοῦς
καὶ ἀδιαστάτου μνήμης καλῶν καὶ συμφερόντων
ἅπασι διαταγμάτων καὶ ὑπὲρ τοῦ βέβαιον ἔρωτα
καὶ πόθον αὐτῶν ἐγγενέσθαι, τῆς ψυχῆς ἀεὶ διδασκομένης
καὶ ἐξεθιζομένης ἐνομιλεῖν νόμοις
ἱεροῖς· αἱ γὰρ μακροχρόνιοι συνήθειαι φιλίαν ἄδολον
καὶ καθαρὰν οὐ πρὸς ἀνθρώπους μόνον ἀλλὰ καὶ
πρὸς ἰδέας ἀξιεράστους γραμμάτων ἀποτελοῦσι.
</p></div>

<div type="textpart" subtype="section" n="162"><p>τουτὶ δὲ συμβήσεται, ἐὰν μὴ ἑτέρου γράμμασι καὶ
ὑπομνήμασιν ὁ ἄρχων ἀλλ᾿ οἷς αὐτὸς ἔγραψεν
ἐντυγχάνῃ· τὰ γὰρ ἴδιά πως ἑκάστοις γνωριμώτερα
καὶ πρὸς ἀναλήψεις ἑτοιμότερα.</p></div>

<div type="textpart" subtype="section" n="163"><p>καὶ ἄλλως ἀναγινώσκων


<pb n="8.111"/>

ἅμα λογισμὸν ἕξει τοιοῦτον· “ἐγὼ ταῦτ᾿
ἔγραψα ὁ τοιοῦτος ἄρχων, μὴ ἑτέρῳ προσχρησάμενος
ὑπηρετῶν<ref target="8-111-1"/> μυρίων ὄντων· ἆρ᾿ ὅπως βιβλίον
ἀποπληρώσω, καθάπερ οἱ μισθοῦ γράφοντες ἢ οἱ
γυμνάζοντες ὀφθαλμούς τε καὶ χεῖρας, τοὺς μὲν εἰς
ὀξυωπίαν, τὰς δ᾿ ἵνα ὦσιν ὀξυγράφοι;—πόθεν; οὐκ
ἔστιν—ἀλλ᾿ ὅπως αὐτὰ ἐν βιβλίῳ γράφων εὐθὺς εἰς
τὴν ψυχὴν μεταγράφω καὶ ἐναπομάττωμαι τῇ διανοίᾳ
θειοτέρους καὶ ἀνεκπλύτους χαρακτῆρας.</p></div>

<div type="textpart" subtype="section" n="164"><p>οἱ
μὲν οὖν ἄλλοι βασιλεῖς βακτηρίας ἔχοντες σκηπτροφοροῦσιν,
ἐμοὶ δὲ τὸ σκῆπτρόν ἐστιν ἡ βίβλος
τῆς Ἐπινομίδος, καύχημα καὶ κλέος ἀνανταγώνιστον,
παράσημον ἡγεμονίας ἀνεπιλήπτου πρὸς
ἀρχέτυπον τὴν τοῦ θεοῦ βασιλείαν ἀπεικονισθείσης.
</p></div>

<div type="textpart" subtype="section" n="165"><p> ἀεὶ δ᾿ ἐπερειδόμενος καὶ σκηριπτόμενος
τοῖς ἱεροῖς νόμοις κτήσομαι δύο τὰ πάντων
ἄριστα· ἓν μὲν ἰσότητα, ἧς μεῖζον ἀγαθὸν οὐκ ἔστιν
εὑρεῖν· ἀλαζονεία γὰρ καὶ τὸ ὑπέραυχον ὀλιγόφρονος
ψυχῆς τὸ μέλλον οὐ προορωμένης.</p></div>

<div type="textpart" subtype="section" n="166"><p>ἰσότης
μὲν οὖν τὴν ἐκ τῶν ὑπηκόων εὔνοιαν καὶ ἀσφάλειαν
ἀμοιβὰς δικαίας ἀντεκτινόντων ἀπεργάσεται, τὸ δ᾿
ἄνισον κινδύνους σφαλερωτάτους. τούτους μὲν
ἀποδράσομαι μισήσας τὴν χορηγὸν σκότους καὶ
πολέμων ἀνισότητα, βίον δ᾿ ἀνεπιβούλευτον ἕξω
τὴν ἀστασίαστον ἰσότητα τιμήσας, ἣ γεννᾷ φῶς καὶ
εὐστάθειαν.</p></div>

<div type="textpart" subtype="section" n="167"><p>ἕτερον δὲ περιποιήσομαι τὸ



<pb n="8.113"/>
 <milestone unit="altpage" n="364"/> μὴ ἐπὶ θάτερα καθάπερ ἐπὶ τρυτάνης ἀντιρρέπειν
ἐκτρέπων καὶ πλαγιάζων τὰ διατεταγμένα· πειράσομαι
δ᾿ ἄγειν αὐτὰ διὰ λεωφόρου τῆς μέσης ὀρθαῖς
καὶ ἀρτίαις βάσεσι χρησάμενος πρὸς μετουσίαν
ἀπταίστου βίου.</p></div>

<div type="textpart" subtype="section" n="168"><p>” βασιλικὴν δ᾿ εἴωθε Μωυσῆς
ὀνομάζειν ὁδὸν τὴν μέσην, ὑπερβολῆς καὶ ἐλλείψεως
οὖσαν μεθόριον, καὶ ἄλλως ἐπειδὴ τὸ μέσον ἐν
τριάδι τὴν ἡγεμονίδα τάξιν εἴληχεν, ἁρμοζόμενον
τὰ παρ᾿ ἑκάτερα εἰς ἕνωσιν ἀδιαλύτῳ δεσμῷ, ὑφ᾿
ὧν καὶ δορυφορεῖται τρόπον βασιλέως.</p></div>

<div type="textpart" subtype="section" n="169"><p>νομίμου δ᾿
ἄρχοντος ἰσότητα τιμῶντος, ἀδεκάστου, τὰ δίκαια
κρίνοντος δικαίως, ἐμμελετῶντος ἀεὶ τοῖς νόμοις,
ἆθλον εἶναί φησι τὴν μακροχρόνιον ἡγεμονίαν, οὐχ
ἵνα πολυετῆ ζωὴν αὐτῷ χαρίσηται μετὰ τοῦ τὰ
κοινὰ πρυτανεύειν, ἀλλ᾿ ἵνα ἀναδιδάξῃ τοὺς ἀγνοοῦντας,
ὅτι ὁ νόμιμος ἄρχων, κἂν τελευτήσῃ, βίον
ζῇ μακραίωνα διὰ τῶν πράξεων, ἃς ἀθανάτους
ἀπολέλοιπε μνημεῖα καλοκἀγαθίας ἀκαθαίρετα.
</p></div>

<div type="textpart" subtype="section" n="170"><p><milestone unit="altchapter" n="33"/> Προσήκει δὲ τῷ τῆς ἀνωτάτω καὶ
μεγίστης ἀρχῆς ἀξιωθέντι αἱρεῖσθαι διαδόχους, οἳ
συνάρξουσι καὶ συνδικάσουσι καὶ τἄλλα ὅσα κοινωφελῆ



<pb n="8.115"/>

συνδιοικήσουσιν. εἷς γὰρ οὐκ ἂν ἐξαρκέσαι,
κἂν προθυμότατος ᾖ καὶ πάντων ἐρρωμενέστατος
ἑκάτερον, σῶμα καὶ ψυχήν, πρὸς τὰ μεγέθη καὶ
πλήθη τῶν πραγμάτων, ἀπειρηκὼς τῇ φορᾷ τῶν
ἐπιχεομένων καθ᾿ ἑκάστην ἡμέραν ἀλλαχόθεν
ἄλλων, εἰ μὴ τοὺς συλληψομένους ἔχοι, πάντας
ἀριστίνδην ἐπιλελεγμένους φρονήσει, δυνάμει, δικαιοσύνῃ,
θεοσεβείᾳ, τῷ μὴ ἐκτρέπεσθαι μόνον
ἀλλὰ καὶ μισεῖν ὡς ἐχθρὸν καὶ μέγιστον κακὸν
ἀλαζονείαν.</p></div>

<div type="textpart" subtype="section" n="171"><p>βοηθοὶ γὰρ οὗτοι καὶ παραστάται
γένοιντ᾿ ἂν ἀνδρὶ καλῷ κἀγαθῷ τὰ κοινὰ ἐπηχθισμένῳ
συνεπικουφίζειν καὶ ἐπελαφρίζειν ἐπιτηδειότατοι.
καὶ ἄλλως, ἐπειδὴ τῶν ὑποθέσεων αἱ μέν
εἰσι μείζους, αἱ δὲ βραχύτεραι, τὰς μὲν ἐλάττους,
ἵνα μὴ περὶ μικρὰ τρίβηται, τοῖς ὑπάρχοις ἐνδίκως
ἂν ἐπιτρέψαι, τῶν δὲ μειζόνων ἀναγκαίως αὐτὸς
ἂν γένοιτο ἐξεταστὴς ἀκριβέστατος.</p></div>

<div type="textpart" subtype="section" n="172"><p>μεγάλας δ᾿
ὑποληπτέον ὑποθέσεις οὐχ ἃς οἴονταί τινες, ὅταν
ἔνδοξοι πρὸς ἐνδόξους διαφέρωνται καὶ πλούσιοι
πρὸς πλουσίους καὶ ἡγεμόνες πρὸς ἡγεμόνας, ἀλλ᾿
ἔμπαλιν ὅταν ἰδιῶται καὶ ἄποροι καὶ ἄδοξοι πρὸς
δυνατωτέρους, οἷς πρὸς τὸ μηδὲν ἀνήκεστον παθεῖν
μία ἐλπὶς ὁ δικαστής.
</p></div>

<div type="textpart" subtype="section" n="173"><p>Ἑκατέρου δὲ τῶν εἰρημένων σαφῆ παραδείγματα
εὑρεῖν ἔστιν ἐν τοῖς ἱεροῖς νόμοις, ἃ μιμεῖσθαι
καλόν. ἦν γάρ ποτε χρόνος, ἐν ᾧ μόνος αὐτὸς
ἐβράβευε τὰ περὶ δίκας Μωυσῆς ἕωθεν εἰς νύκτα
πονούμενος· ἀλλ᾿  <milestone unit="altpage" n="365"/> αὖθις ἀφικόμενος ὁ πενθερὸς καὶ


<pb n="8.117"/>

συνιδὼν ὅσῳ βάρει πιέζεται πραγμάτων, ἐπισυρρεόντων
ἀεὶ τῶν τὰς ἀμφισβητήσεις ἐχόντων,
ἄριστα συνεβούλευσεν ἑλέσθαι διαδόχους, ἵν᾿ οἱ μὲν
τὰ βραχύτερα κρίνωσιν, αὐτὸς δ᾿ ἐφεδρεύῃ τοῖς
μείζοσι καιροὺς εἰς ἀνάπαυλαν αὑτῷ διδούς.</p></div>

<div type="textpart" subtype="section" n="174"><p>πεισθεὶς
δὲ τοῖς λεγομένοις—καὶ γὰρ ἦν συμφέροντα—
τοὺς δοκιμωτάτους ἐξ ἅπαντος τοῦ πλήθους ἑλόμενος
ὑπάρχους ἅμα καὶ δικαστὰς καθίστησι,
κελεύσας τὰς μείζους κρίσεις ἐπ᾿ αὐτὸν ἀνάγειν.
</p></div>

<div type="textpart" subtype="section" n="175"><p>ταύτην τὴν πρᾶξιν<ref target="8-117-1"/> ἀνάγραπτον αἱ ἱεραὶ βίβλοι
περιέχουσιν εἰς τὴν τῶν καθ᾿ ἑκάστην γενεὰν
ἀρχόντων διδασκαλίαν, ἵνα πρῶτον μὲν μὴ
ἀποδοκιμάζωσι συμβούλους ὡς ἱκανοὶ πάντα περιαθρεῖν,
Μωυσέως οὐκ ἀποδοκιμάσαντος τοῦ πανσόφου
καὶ θεοφιλοῦς, ἔπειτα δὲ ἵνα δευτέρους καὶ
τρίτους ἡγεμόνας αἱρῶνται, φροντίζοντες τοῦ μὴ
περὶ μικρὰ τριβόμενοι τῶν ἀναγκαιοτέρων ἀμελεῖν·
ἀμήχανον γὰρ ἐφ᾿ ἅπαντα φθάνειν φύσιν ἀνθρωπίνην.
</p></div>

<div type="textpart" subtype="section" n="176"><p> <milestone unit="altchapter" n="34"/> ἓν μὲν δὴ τῶν παραδειγμάτων
μεμήνυται· τοῦ δὲ δευτέρου τὴν πίστιν
ἐφαρμοστέον. μεγάλας ἔφην εἶναι δίκας τὰς τῶν
ταπεινοτέρων· ἀσθενὲς δὲ καὶ ταπεινὸν χήρα καὶ
ὀρφανὸς καὶ ἐπήλυτος· τούτοις χρὴ δικάζειν τὸν
ἀνωτάτω βασιλέα καὶ τὴν ἐφ᾿ ἅπασιν ἀναψάμενον<ref target="8-117-2"/>
ἀρχήν, ἐπεὶ κατὰ Μωυσέα καὶ ὁ τῶν ὅλων ἡγεμὼν
θεὸς οὐκ ἐσκοράκισεν αὐτοὺς τῆς ἀφ᾿ αὑτοῦ δικαιονομίας.
</p></div>

<div type="textpart" subtype="section" n="177"><p>ὑμνήσας γὰρ τὰς τοῦ ὄντος ἀρετὰς ὁ
ἱεροφάντης τὸν τρόπον τοῦτον· “ὁ θεὸς ὁ μέγας


<pb n="8.119"/>

καὶ κραταιός, ὅστις οὐ θαυμάζει πρόσωπον οὐδὲ μὴ
λάβῃ δῶρον ποιῶν κρίσιν,” ἐπιλέγει τίσιν ἡ κρίσις.<ref target="8-119-1"/>
οὐ σατράπαις καὶ τυράννοις καὶ γῆς καὶ
θαλάττης ἀναψαμένοις τὸ κράτος, ἀλλ᾿ “ἐπηλύτῳ
καὶ ὀρφανῷ καὶ χήρᾳ”·</p></div>

<div type="textpart" subtype="section" n="178"><p>τῷ μὲν ὅτι τοὺς
συγγενεῖς, οὓς μόνους εἰκὸς ἔχειν συναγωνιστάς,
ἐχθροὺς ἀσυμβάτους εἰργάσατο ἑαυτῷ μεταναστὰς
εἰς ἀλήθειαν καὶ τὴν τοῦ ἑνὸς τιμίου τιμὴν ἀπὸ
μυθικῶν πλασμάτων καὶ πολυαρχίας, ἃ γονεῖς καὶ
πάπποι καὶ πρόγονοι καὶ πάντες οἱ ἀφ᾿ αἵματος
τοῦ στειλαμένου τὴν καλὴν ἀποικίαν ταύτην ἐξετίμησαν·
 τῷ δ᾿ ἐπειδὴ πατρὸς καὶ μητρὸς
τῶν ἐκ φύσεως βοηθῶν καὶ ὑπερμάχων ἐστέρηται
δυνάμεως τῆς μόνης εἰς συμμαχίαν ἀναγκαίας
ἐρημωθείς· τῇ δ᾿ ὅτι τὸν διαδεξάμενον ἄνδρα τὴν
τῶν γονέων ἐπιμέλειαν καὶ προστασίαν ἀφῄρηται·
γυναικὶ γὰρ ἀνὴρ εἰς κηδεμονίαν ὅπερ<ref target="8-119-2"/>γονεῖς
παρθένῳ.</p></div>

<div type="textpart" subtype="section" n="179"><p>σχεδὸν δὲ καὶ τὸ σύμπαν
Ἰουδαίων ἔθνος ὀρφανοῦ λόγον ἔχει συγκρινόμενον
τοῖς ἁπανταχοῦ πᾶσι· τὰ μὲν γάρ, ὁπότε μὴ θεήλατοι
κατασκήπτοιεν συμφοραί, διὰ  <milestone unit="altpage" n="366"/> τὰς ἐν τοῖς
ἔθνεσιν ἐπιμιξίας οὐκ ἀπορεῖ βοηθῶν κοινοπραγούντων,<ref target="8-119-3"/>
τῷ δ᾿ ἥκιστά τις συναγωνίζεται νόμοις
ἐξαιρέτοις χρωμένῳ· σεμνοὶ δ᾿ εἰσὶν ἐξ ἀνάγκης,



<pb n="8.121"/>

ἅτε πρὸς τὴν ἄκραν ἀρετὴν ἀλείφοντες· τὸ δὲ
σεμνὸν αὐστηρόν, τοῦτο δ᾿ ὁ πολὺς ὅμιλος ἀνθρώπων
ἀποστρέφεται διὰ τὴν ἡδονῆς ἀποδοχήν.</p></div>

<div type="textpart" subtype="section" n="180"><p>ἀλλ᾿
ὅμως τῆς ὀρφανίας αὐτοῦ καὶ ἐρημίας ἔλεον καὶ
οἶκτόν φησι Μωυσῆς ἀεὶ λαμβάνειν τὸν ἡγεμόνα
τῶν ὅλων ᾧ προσκεκλήρωται, διότι τοῦ σύμπαντος
ἀνθρώπων γένους ἀπενεμήθη οἷά τις ἀπαρχὴ τῷ
ποιητῇ καὶ πατρί.</p></div>

<div type="textpart" subtype="section" n="181"><p>τὸ δ᾿ αἴτιον αἱ τῶν ἀρχηγετῶν
τοῦ ἔθνους περιμάχητοι δικαιοσύναι καὶ ἀρεταί, αἵ
καθάπερ φυτὰ ἀθάνατα διαμένουσιν ἀειθαλέα καρπὸν
φέρουσαι τοῖς ἀπογόνοις σωτήριον καὶ πρὸς
πάντα ὠφέλιμον, κἂν αὐτοὶ τύχωσι διαμαρτάνοντες
ἰάσιμα ἀλλὰ μὴ παντελῶς ἀνίατα.</p></div>

<div type="textpart" subtype="section" n="182"><p>μὴ
μέντοι νομίσας τις ἀγαθὸν εἶναι τέλειον τὴν εὐγένειαν
ὀλιγωρείτω καλῶν πράξεων, λογιζόμενος
ὅτι μείζονος ὀργῆς ἄξιος τυγχάνειν ἐστὶν ὁ γεννηθεὶς
μὲν ἐκ τῶν ἀρίστων, αἰσχύνην δ᾿ ἐπιφέρων τοῖς
γεννήσασι διὰ τὴν τῶν τρόπων κακίαν· ἔχων γὰρ
οἰκεῖα παραδείγματα καλοκἀγαθίας ἃ μιμήσεται
καὶ μηδὲν ἀποματτόμενος εἰς ὑγιαίνοντος βίου
κατόρθωσιν ἐπίληπτος.
</p></div>

<div type="textpart" subtype="section" n="183"><p><milestone unit="altchapter" n="35"/> Ἀπαγορεύει δ᾿ ὁ νόμος τῷ τὴν προστασίαν
καὶ ἐπιμέλειαν τῶν κοινῶν ἀνειληφότι
δικαιοτάτην ἀπαγόρευσιν, μὴ πορεύεσθαι δόλῳ ἐν
τῷ ἔθνει· ψυχῆς γὰρ ἀνελευθέρου καὶ σφόδρα δουλοπρεποῦς
ἐπίβουλα ἤθη συσκιαζούσης ὑποκρίσει
τὸ ἔργον.</p></div>

<div type="textpart" subtype="section" n="184"><p>τὸν γὰρ ἄρχοντα οὕτως χρὴ προεστάναι



<pb n="8.123"/>

τῶν ὑπηκόων ὡς πατέρα παίδων, ἵνα καὶ αὐτὸς ὡς
ὑπὸ γνησίων υἱῶν ἀντιτιμᾶται· διὸ<ref target="8-123-1"/> κοινοὶ πόλεων
καὶ ἐθνῶν γονεῖς, εἰ δεῖ τἀληθὲς εἰπεῖν, ἄρχοντές
εἰσιν οἱ ἀγαθοί, τὴν ἴσην, ἔστι δ᾿ ὅτε καὶ περιττοτέραν
εὔνοιαν ἐπιδεικνύμενοι· τοὺς δ᾿ ἐπὶ λύμῃ καὶ
ζημίᾳ τῶν ὑπηκόων μεγάλας περιβαλλομένους
δυναστείας οὐκ ἄρχοντας ἀλλ᾿ ἐχθροὺς προσαγορευτέον,
τὰ πολεμίων ἀσυμβάτων δρῶντας.</p></div>

<div type="textpart" subtype="section" n="185"><p>οὐ
μὴν ἀλλὰ καὶ οἱ δολερῶς ἀδικοῦντες πονηρότεροι
τῶν φανερῶς ἐναντιουμένων εἰσίν, εἴ γε τοὺς μὲν
ἔνεστι ῥᾳδίως ἀμύνασθαι γυμνὴν ἀπαμπίσχοντας
τὴν δυσμένειαν, τῶν δ᾿ ἐστὶ δύσληπτος καὶ δυσθήρατος
ἡ μοχθηρία καθάπερ ἐν θεάτρῳ σκευὴν
ἀλλοτρίαν ἀναλαμβανόντων εἰς ἀπόκρυψιν ἀληθοῦς
ὄψεως.</p></div>

<div type="textpart" subtype="section" n="186"><p>φθάνει δὲ τὸ τῆς ἀρχῆς εἶδος καὶ διαδέδυκεν,
ὀλίγου δέω φάναι, πρὸς ἅπαντα τὰ τοῦ
βίου μέρη, διαφέρον αὐτὸ μόνον μεγέθει καὶ τῷ
ποσῷ. ὅπερ γὰρ πόλεως βασιλεύς, τοῦτο καὶ
κώμης ὁ πρῶτος καὶ οἰκίας δεσπότης καὶ νοσούντων
ἰατρός, καὶ  <milestone unit="altpage" n="367"/> στρατοπέδου μὲν στρατηγός,
ναύαρχος δ᾿ ἐπιβατικοῦ καὶ πληρωμάτων, καὶ
πάλιν φορτίδων μὲν καὶ ὁλκάδων ναύκληρος,
κυβερνήτης δὲ πλωτήρων· οἳ πάντες δύνανται μὲν
ἄμφω τό τε εὖ καὶ τὸ χεῖρον, βούλεσθαι δ᾿ ὀφείλουσι
τὸ ἄμεινον· τὸ ἄμεινον δ᾿ ἐστὶν ὠφελεῖν
ἀλλὰ μὴ βλάπτειν ὅσους ἂν οἷόν τε ᾖ·</p></div>

<div type="textpart" subtype="section" n="187"><p>τὸ γὰρ
ἕπεσθαι θεῷ τοῦτ᾿ ἐστίν, ἐπεὶ κἀκείνῳ δύναμις μέν
ἐστι δρᾶν ἑκάτερα, βούλεται δὲ μόνα τἀγαθά.
μηνύει δὲ ἡ τοῦ κόσμου γένεσίς τε καὶ διοίκησις·
τὰ γὰρ μὴ ὄντα ἐκάλεσεν εἰς τὸ εἶναι τάξιν ἐξ

<pb n="8.125"/>

ἀταξίας καὶ ἐξ ἀποίων ποιότητας καὶ ἐξ ἀνομοίων
ὁμοιότητας καὶ ἐξ ἑτεροιοτήτων ταυτότητας καὶ
ἐξ ἀκοινωνήτων καὶ ἀναρμόστων κοινωνίας καὶ
ἁρμονίας καὶ ἐκ μὲν ἀνισότητος ἰσότητα ἐκ δὲ
σκότους φῶς ἐργασάμενος· ἀεὶ γάρ ἐστιν ἐπιμελὲς
αὐτῷ καὶ ταῖς εὐεργέτισιν αὐτοῦ δυνάμεσι τὸ
πλημμελὲς τῆς χείρονος οὐσίας μεταποιεῖν καὶ
μεθαρμόζεσθαι πρὸς τὴν ἀμείνω.</p></div>

<div type="textpart" subtype="section" n="188"><p>
<milestone unit="para"/><milestone unit="altchapter" n="36"/> ταῦτα
μιμεῖσθαι προσήκει τοὺς ἀγαθοὺς ἄρχοντας, εἴ γέ
τις αὐτοῖς φροντίς ἐστιν ἐξομοιώσεως τῆς πρὸς
θεόν.
<milestone unit="para"/>Ἐπεὶ δὲ ὑπορρεῖ μυρία καὶ λανθάνει τὸν ἀνθρώπινον
νοῦν, ἅτ᾿ ἐνδεδεμένον αἰσθήσεων ὄχλῳ
τοσούτῳ παραγαγεῖν καὶ ἀπατῆσαι ψευδέσι δόξαις
ἱκανωτάτῳ, μᾶλλον δ᾿ ἐντετυμβευμένον θνητῷ
σώματι, ὃ κυρίως ἄν τις σῆμα καλέσειε, μηδεὶς
αἰδείσθω δικαστὴς ὁμολογῶν ἀγνοεῖν ὅπερ ἀγνοεῖ.
</p></div>

<div type="textpart" subtype="section" n="189"><p>πρῶτον μὲν γὰρ ὁ ψευδόμενος αὐτὸς αὑτοῦ γενήσεται
χείρων, ἀλήθειαν ὑπερόριον τῆς ψυχῆς
πεφυγαδευκώς· ἔπειτα δὲ μυρία βλάψει τοὺς
κρινομένους, τυφλὴν γνῶσιν ἀποφαινόμενος τῷ μὴ
βλέπειν τὰ δίκαια.</p></div>

<div type="textpart" subtype="section" n="190"><p>ὅταν οὖν ἀμαυρὰν ποιῆται<ref target="8-125-1"/>
τὴν ἀντίληψιν τῶν πραγμάτων ἀσάφειαν καὶ πολὺ
σκότος ἀπεργαζομένων, παραιτείσθω τὰς κρίσεις

<pb n="8.127"/>

καὶ ἀναπεμπέτω πρὸς ἀκριβεστέρους δικαστάς·
οὗτοι δὲ τίνες ἂν εἶεν ἢ ἱερεῖς καὶ ὁ τῶν ἱερέων
ἔξαρχος καὶ ἡγεμών;</p></div>

<div type="textpart" subtype="section" n="191"><p>οἱ γὰρ λειτουργοὶ θεοῦ
γνήσιοι τὴν διάνοιαν ἐπιμελῶς ἠκόνηνται, τὸ παρὰ
μικρὸν οὐ μικρὸν σφάλμα ἡγούμενοι, διὰ τὰς ἐν
ἅπασιν ὑπερβολὰς τοῦ θεραπευομένου βασιλέως
—διὸ καὶ προστέτακται πᾶσι τοῖς ἱερωμένοις
νηφάλια<ref target="8-127-1"/> θύειν, ἵνα μηδὲν τοῦ παραπαίειν καὶ
παραληρεῖν φάρμακον ὑπεισελθὸν τοὺς τῆς διανοίας
192 ὀφθαλμοὺς ἀμαυρώσῃ—, τάχα δ᾿ ἐπειδὴ καὶ ὁ
πρὸς ἀλήθειαν ἱερεὺς εὐθύς ἐστι προφήτης, οὐ γένει
μᾶλλον ἢ ἀρετῇ παρεληλυθὼς ἐπὶ  <milestone unit="altpage" n="368"/> τὴν τοῦ ὄντως
ὄντος θεραπείαν, προφήτῃ δ᾿ οὐδὲν ἄγνωστον,
ἔχοντι νοητὸν ἥλιον ἐν αὑτῷ καὶ ἀσκίους αὐγάς,
εἰς ἐναργεστάτην κατάληψιν τῶν αἰσθήσει μὲν
ἀοράτων διανοίᾳ δὲ καταληπτῶν.
</p></div>

<div type="textpart" subtype="section" n="193"><p><milestone unit="altchapter" n="37"/> Πάλιν οἱ σταθμία καὶ ζυγὰ καὶ μέτρα
διαχειρίζοντες ἔμποροι καὶ κάπηλοι καὶ ἀγοραῖοι
καὶ ὅσοι ἄλλοι τὰ πρὸς τὸ ζῆν ὤνια πιπράσκουσι
ξηρά τε καὶ ὑγρὰ τάττονται μὲν ὑπ᾿ ἀγορανόμοις,
ὀφείλουσι δ᾿ αὐτοὶ ἑαυτῶν, ἐὰν σωφρονῶσιν,



<pb n="8.129"/>

ἄρχοντες εἶναι, μὴ φόβῳ τὰ δίκαια δρῶντες ἀλλ᾿
ἑκουσίῳ γνώμῃ· τοῦ γὰρ μετ᾿ ἀνάγκης τὸ αὐτοκέλευστον
κατόρθωμα τιμιώτερον πανταχοῦ.</p></div>

<div type="textpart" subtype="section" n="194"><p>διὸ
προστάττει τοῖς καπήλοις καὶ ἐμπόροις καὶ εἴ τινες
ἄλλοι τὴν τοιαύτην προαίρεσιν ἐπανῄρηνται τοῦ
βίου ζυγὰ δίκαια καὶ σταθμία καὶ μέτρα παρασκευάζεσθαι,
μηδὲν ἐπὶ βλάβῃ τῶν ὠνουμένων
κακοτεχνοῦντας, ἀλλ᾿ ἀπ᾿ ἐλευθέρας καὶ ἀδόλου
ψυχῆς ἕκαστα καὶ λέγειν καὶ πράττειν ἐκεῖνο λογιζομένους,
ὅτι τὰ μὲν ἄδικα κέρδη βλαβερώτατα,
ὁ δὲ μετὰ δικαιοσύνης πλοῦτος ἀναφαίρετος.
</p></div>

<div type="textpart" subtype="section" n="195"><p>Ἐπεὶ δὲ φιλεργίας ἆθλα μισθοὶ πρόκεινται τοῖς
δημιουργοῖς, δημιουργοῦσι δὲ οἱ ἐν ἐνδείαις, ἀλλ᾿
οὐχ οἷς ἄφθονοι περιουσίαι, κελεύει μὴ ὑπερτίθεσθαι
τὰς δόσεις, ἀλλ᾿ αὐτῇ παρέχειν ἡμέρᾳ τὸν
διομολογηθέντα μισθόν. ἄτοπον γὰρ τὰ μὲν ἐκ
τῆς τῶν πενήτων ὑπηρεσίας ἀπειληφέναι τοὺς
εὐπόρους, τὰς δ᾿ ἀντὶ τούτων ἀμοιβὰς μὴ ἀντιπαρασχεῖν
ἀπόροις εὐθὺς περιουσίᾳ ζῶντας.</p></div>

<div type="textpart" subtype="section" n="196"><p>ἆρ᾿
οὐκ ἐναργῆ δείγματα ταῦτ᾿ ἐστὶ προφυλακῆς
μειζόνων ἀδικημάτων; ὁ γὰρ μηδὲ μισθὸν τὸν
πάντως ἀποδοθησόμενον ἐῶν ἐκπρόθεσμον γενέσθαι,
προθεσμίαν ὁρίσας ἑσπέραν, ἐν ᾗ δεήσει τὸν
δημιουργὸν ἀπαλλαττόμενον οἴκαδε κομίσασθαι
τὴν ἀμοιβήν, οὗτος οὐ πολὺ πρότερον ἁρπαγὴν
<pb n="8.131"/>

ἀπαγορεύει καὶ κλοπὴν καὶ χρεωκοπίαν καὶ ὅσα
τούτοις ὁμοιότροπα, διαπλάττων καὶ διαμορφῶν
τὴν ψυχὴν πρὸς δόκιμον εἶδος τὸ καλοκἀγαθίας
αὐτῆς;
</p></div>

<div type="textpart" subtype="section" n="197"><p><milestone unit="altchapter" n="38"/> Εὖ μέντοι κἀκεῖνο διείρηται, ὅπως
μηδεὶς μηδένα βλασφημῇ καὶ κακηγορῇ, καὶ
μάλιστα κωφὸν οὔτε αἴσθησιν ὧν ἀδικεῖται δυνάμενον
λαβεῖν οὔτε ἐν τοῖς ἴσοις αὐτὸ τοῦτο<ref target="8-131-1"/> ἀμύνασθαι.
μάχη γὰρ πασῶν ἐκνομωτάτη, καθ᾿ ἣν
τὸ μὲν ἕτερον μέρος ἐν τῷ δρᾶν ἐξετάζεται, τὸ δ᾿
ἕτερον ἐν τῷ μόνον πάσχειν.</p></div>

<div type="textpart" subtype="section" n="198"><p>τοῖς δὲ κακηγοροῦσι
τοὺς ἀναύδους καὶ τὰ ὦτα βεβλαμμένους ὅμοιον
ἀδίκημα δρῶσιν οἱ τυφλοῖς ὀλίσθους ἐμποιοῦντες
καὶ ἕτερ᾿ ἄττα<ref target="8-131-2"/> ἐν ποσὶ τιθέντες· ἀνάγκη γάρ,
οὐχ οἵους τε ὄντας ὑπερβαίνειν δι᾿ ἄγνοιαν, περιπταίοντας
ἀμφότερα καὶ τῆς ὁδοῦ διαμαρτάνειν
καὶ τὰς βάσεις βλάπτεσθαι.</p></div>

<div type="textpart" subtype="section" n="199"><p>τοῖς δὲ τῶν τοιούτων
ἐργάταις τε καὶ ζηλωταῖς ἐπανατείνεται θεοῦ
φόβον ὁ νόμος, εἰκότως καὶ  <milestone unit="altpage" n="369"/> προσηκόντως, ἐπειδὴ
μόνος οὗτος τὴν χεῖρα ὑπερέχει καὶ προασπίζει
τῶν αὑτοῖς βοηθεῖν ἀδυνατούντων· καὶ μόνον οὐκ
ἄντικρύς φησι τοῖς ἀδικοπραγοῦσι·</p></div>

<div type="textpart" subtype="section" n="200"><p>“τοὺς μὲν
<pb n="8.133"/>

πλημμελουμένους, ὦ κενοὶ φρενῶν,<ref target="8-133-1"/> λήσεσθαι
νομίζετε γέλωτα ἡγούμενοι τὰς ἐκείνων συμφορὰς
καὶ εἰς ταῦτα ἐξαμαρτάνοντες; περὶ ἃ συμβέβηκεν
ἀτυχεῖν αὐτοῖς, ὦτα μὲν διὰ κακηγοριῶν, ὀφθαλμοὺς
δὲ διὰ τῶν ἐν ποσὶν ὀλίσθων· τὸν δὲ πάντων
ἔφορον καὶ δίοπον θεὸν οὐδέποτε λήσεσθε κακοπραγίαις
ἀθλίων ἀνθρώπων ἐπεμβαίνοντες, ὡς τὰς
ὁμοίας κῆρας οὐκ ἐνδεξόμενοι, σῶμα μὲν πάσαις
ἁλωτὸν νόσοις περιφέροντες, αἰσθήσεις δ᾿ ἐπικήρως
ἐχούσας, αἳ μικρᾶς ἕνεκα καὶ τῆς τυχούσης
προφάσεως οὐκ ἀμαυροῦνται μόνον, ἀλλὰ καὶ
ἀνιάτους ὑπομένουσι πηρώσεις.</p></div>

<div type="textpart" subtype="section" n="201"><p>” τοὺς οὖν ἐπιλελησμένους
μὲν ἑαυτῶν, ἐπικυδεστέρους δ᾿ οἰομένους
εἶναι τῆς φυσικῆς ἀνθρώπων ἀσθενείας,
ἐκπεφευγέναι δὲ τὰς ἀδήλους καὶ ἀτεκμάρτους τῆς
τύχης ἐπιβουλάς, ἣ πολλάκις αἰφνιδίους σκηπτοὺς
ἐπέρριψε καὶ εὐπλοίᾳ βίου χρωμένους μόνον οὐκ
ἐν αὐτοῖς λιμέσιν εὐδαιμονίας κατέκλυσε, τί δεῖ
μεγαλαυχεῖν καὶ ἐπεμβαίνειν συμφοραῖς ἑτέρων,
μηδὲ τὴν πάρεδρον δίκην τοῦ πάντων ἡγεμόνος

<pb n="8.135"/>

αἰδουμένους, ᾗ θέμις ἀκοιμήτοις καὶ ὀξυωπεστάτοις
ὄμμασι καὶ τὰ ἐν μυχοῖς ὡς ἐν ἡλίῳ καθαρῷ
περιαθρεῖν;</p></div>

<div type="textpart" subtype="section" n="202"><p>οὗτοί μοι δοκοῦσι μηδ᾿ ἂν τετελευτηκότων
ἀποσχέσθαι δι᾿ ὑπερβολὴν ὠμότητος,
ἀλλὰ (τὸ λεγόμενον δὴ τοῦτο παρὰ τοῖς πολλοῖς)
μὴ ἂν ὀκνῆσαι νεκροὺς ἐπισφάττειν, ἐπεὶ καὶ
μέρεσι τοῖς τρόπον τινὰ προτεθνηκόσιν ἐναλύειν
καὶ ἐνυβρίζειν ἀξιοῦσιν—ὀφθαλμοί τε γὰρ μὴ βλέποντες
νεκροὶ καὶ ὦτα μὴ ἀκούοντα—, ὥστ᾿ εἰ
καὶ οὗ μέρη ταῦτ᾿ ἐστὶν ἐξ ἀνθρώπων ἀφανισθείη,
τὸ ἀνηλεὲς καὶ ἀσύμβατον ἐπιδείξονται, μηδὲν
ἀνθρώπινον καὶ συμπαθὲς δράσαντες, ἃ τετελευτηκόσι
καὶ πρὸς ἐχθρῶν ἐν ἀκηρύκτοις πολέμοις
σῴζεται. ταῦτα μὲν ἐπὶ τοσοῦτον.
</p></div>

<div type="textpart" subtype="section" n="203"><p><milestone unit="altchapter" n="39"/> Ἁρμονίαν δέ τινα στοιχηδὸν ἑξῆς
τίθησιν ὁμοιοτρόπων παραγγελμάτων, φάσκων τὰ
κτήνη μὴ ὀχεύειν ἑτεροζύγοις, τὸν ἀμπελῶνα μὴ
κατασπείρειν δίφορον,<ref target="8-135-1"/> ἱμάτιον ἐκ δυοῖν ὑφασμένον,
κίβδηλον ἔργον, μὴ ἀμπέχεσθαι. λέλεκται δὲ τὸ
μὲν πρῶτον ἐν τοῖς κατὰ μοιχῶν, πρὸς ἔμφασιν
τρανοτέραν τοῦ μὴ δεῖν ἀλλοτρίοις γάμοις  <milestone unit="altpage" n="370"/> ἐφεδρεύειν,
φθείροντας μὲν ἤθη γυναικῶν, φθείροντας
δὲ καὶ τὰς ἐπὶ τέκνων σπορᾷ γνησίων χρηστὰς
ἐλπίδας· ὁ γὰρ τὰς ἐν ἀλόγοις ζῴοις ἑτερογενῶν




<pb n="8.137"/>

ὀχείας ἀπηγορευκὼς ἔοικε πόρρωθεν ἀνακοπὴν
μοιχῶν ἐργάζεσθαι.</p></div>

<div type="textpart" subtype="section" n="204"><p>λεκτέον δὲ καὶ νῦν ἐν τοῖς
περὶ δικαιοσύνης· τὸ γὰρ αὐτὸ πλείοσιν ἐφαρμόττειν,
εἰ δύναιτό πως, οὐ παρετέον. ἔστιν οὖν
δίκαιον εἰς ταὐτὸν ἄγειν τὰ δυνάμενα κοινωνεῖν·
τὰ δ᾿ ὁμογενῆ πέφυκεν εἰς κοινωνίαν, ἐπεὶ καὶ ὅσα
ἑτερογενῆ κατὰ τοὐναντίον ἄμικτα καὶ ἀκοινώνητα,
οἷς ὁ μηχανώμενος ἐκθέσμους ὁμιλίας ἄδικος,
νόμον φύσεως ἀναιρῶν.</p></div>

<div type="textpart" subtype="section" n="205"><p>ὁ δ᾿ ὄντως ἱερὸς νόμος
τοσαύτῃ προμηθείᾳ κέχρηται τοῦ δικαίου, ὥστ᾿
οὐδ᾿ ἄροτον γῆς ἐπιτρέπει ποιεῖσθαι διὰ τῶν τὴν
ἰσχὺν ἀνίσων, ἀλλ᾿ ἐν ταὐτῷ καταζεύξαντας ὄνον
τε καὶ μόσχον ἀροτριᾶν ἐκώλυσεν, ἵνα μὴ περιττῇ
δυνάμει τοῦ μᾶλλον ἐρρωμένου τὸ ἀσθενέστερον
ἁμιλλᾶσθαι βιασθὲν ἀπείπῃ καὶ προκάμῃ.</p></div>

<div type="textpart" subtype="section" n="206"><p>καίτοι
τὸ μὲν ἐρρωμενέστερον, ὁ ταῦρος, ἐν τῇ τάξει τῶν
καθαρῶν ζῴων ἀναγράφεται, τὸ δ᾿ ἀσθενέστερον,
ὁ ὄνος, ἐν τῇ τῶν μὴ καθαρῶν. ἀλλ᾿ ὅμως καὶ
τοῖς χείροσιν εἶναι δοκοῦσιν οὐκ ἐφθόνησεν ὠφελείας
τῆς ἀπὸ τοῦ δικαίου, πρὸς ἀναγκαιοτάτην
μάθησιν, ὥς γ᾿ οἶμαι, δικαστῶν, ἵνα μηδὲν ἐν ταῖς
κρίσεσιν ἐλαττῶσι τοὺς δυσγενεῖς ἐν οἷς οὐ γένους
ἀλλ᾿ ἀρετῆς ἢ κακίας ἐστὶν ἐξέτασις.
</p></div>

<div type="textpart" subtype="section" n="207"><p>ἐμφερές ἐστι τούτοις διάταγμα καὶ τὸ τελευταῖον
τῶν ἐν τῇ συζυγίᾳ, τὸ μὴ συνυφαίνειν τὰς ἑτεροειδεῖς
οὐσίας, ἔρια καὶ λίνα· καὶ γὰρ ἐπὶ τούτων οὐ
μόνον ἡ διαφορότης ἀκοινώνητον, ἀλλὰ καὶ ἡ
ἐπικράτεια θατέρου ῥῆξιν ἀπεργαζομένη<ref target="8-137-1"/> μᾶλλον ἢ
ἕνωσιν, ὅταν δέῃ χρῆσθαι.
</p></div>

<div type="textpart" subtype="section" n="208"><p><milestone unit="altchapter" n="40"/> Μέσον ἦν τῆς ἐν συζυγίᾳ τριάδος τὸ μὴ

<pb n="8.139"/>

κατασπείρειν ἀμπελῶνα δίφορον. πρῶτον μέν, ἵνα
μὴ φύρηται συγχεόμενα τὰ γένους ὄντα ἑτέρου·
σπαρτὰ γὰρ δένδροις καὶ δένδρα σπαρτοῖς ἀνοίκεια.
παρὸ καὶ ἡ φύσις οὐ τὴν αὐτὴν προθεσμίαν
ἀμφοτέροις ὥρισεν εἰς τὴν τῶν ἐτησίων καρπῶν
γένεσιν, ἀλλὰ τοῖς μὲν εἰς ἄμητον ὥραν ἀπένειμε
τὸ ἔαρ, τοῖς δ᾿ εἰς συγκομιδὴν ἀκροδρύων λῆγον
θέρος.</p></div>

<div type="textpart" subtype="section" n="209"><p>συμβαίνει γοῦν κατὰ τὸν αὐτὸν χρόνον τὰ
μὲν ἀφαυαίνεσθαι προανθήσαντα, τὰ δὲ βλαστάνειν
προαφαυανθέντα· χειμῶνι μὲν γὰρ φυλλορροούντων
δένδρων τὰ σπαρτὰ ἀνθεῖ, ἔαρι δὲ κατὰ
τοὐναντίον αὐαινομένων ὅσα σπαρτὰ βλαστάνουσιν
αἱ δένδρων ἡμέρων τε καὶ ἀγρίων ὗλαι· καὶ σχεδὸν
ὁ αὐτὸς ὅρος ἐστίν, ἐν ᾧ οἱ μὲν τῶν σπαρτῶν
καρποὶ τελειοῦνται, οἱ δὲ τῶν δένδρων ἀρχὴν
γενέσεως λαμβάνουσιν.</p></div>

<div type="textpart" subtype="section" n="210"><p>εἰκότως οὖν τὰ τοσοῦτον
ἀλλήλων  <milestone unit="altpage" n="371"/> διηρτημένα καὶ ταῖς φύσεσι καὶ ταῖς
ἀνθήσεσι καὶ τοῖς εἰς τὸ γεννᾶν τὰ οἰκεῖα καιροῖς διέζευξε
καὶ διῴκισε τάξιν ἐξ ἀταξίας εἰσηγούμενος·
τάξει μὲν γὰρ συγγενὲς κόσμος, ἀταξίᾳ δὲ τὸ
ἄκοσμον.</p></div>

<div type="textpart" subtype="section" n="211"><p>δεύτερον δέ, ἵνα μὴ ἑκάτερα
τὰ εἴδη βλάπτηταί τε καὶ ἀντιβλάπτῃ, τὴν τροφὴν
τὰ ἕτερα τῶν ἑτέρων παρασπώμενα, ἧς κατακερματιζομένης,
οἷα ἐν λιμῷ καὶ σπάνει, ἀναγκαίως
τὰ φυτὰ πάντα διὰ πάντων ἐξασθενήσει καὶ ἢ στείρωσιν
ἐνδέξεται πρὸς τὸ παντελὲς ἀφορήσαντα ἢ



<pb n="8.141"/>

εὐγενεῖς καρποὺς οὐδέποτε οἴσει προεξασθενήσαντα
ταῖς ἐνδείαις.</p></div>

<div type="textpart" subtype="section" n="212"><p>τρίτον δέ, ὅπως ἀρετῶσα
γῆ μὴ πιέζηται βαρυτάτοις ἄχθεσι, τοῦτο μὲν ὑπὸ
τῆς τῶν σπειρομένων ἐν ταὐτῷ καὶ φυομένων
συνεχοῦς καὶ ἐπαλλήλου πυκνότητος, τοῦτο δ᾿ ὑπὸ
τῆς τῶν καρπῶν διπλασιαζομένης φορᾶς. ἀπόχρη
γὰρ ἐξ ἑνὸς χωρίου λαμβάνειν ἕνα δασμὸν ἐτήσιον
τῷ κεκτημένῳ, καθάπερ ἐκ πόλεως βασιλεῖ· τὸ δὲ
φόρους ἐπιχειρεῖν πλείους ἐκλέγειν φιλοχρηματίας
ὑπερβαλλούσης ἔργον ἐστίν, ᾗ καὶ τὰ φύσεως
ἀνατρέπεται νόμιμα.</p></div>

<div type="textpart" subtype="section" n="213"><p>διὸ φαίη ἂν ὁ νόμος τοῖς
ἐγνωκόσι τοὺς ἀμπελῶνας ἕνεκα πλεονεξίας κατασπείρειν·
“μὴ χείρους γίνεσθε τῶν ὅπλοις καὶ
στρατείαις πόλεις καὶ χώρας ὑπηγμένων βασιλέων,
οἳ προνοίᾳ τοῦ μέλλοντος καὶ ἅμα φειδοῖ τῶν
ὑπηκόων ἕνα δασμὸν ἐτήσιον ἐκλέγειν ἀξιοῦσι,
στοχαζόμενοι τοῦ μὴ βραχεῖ καιρῷ κατὰ τὸ
παντελὲς εἰς ἐσχάτην ἀπορίαν αὐτοὺς ἀγαγεῖν.
</p></div>

<div type="textpart" subtype="section" n="214"><p>ὑμεῖς δ᾿ ἐὰν ἐκ τοῦ αὐτοῦ ἐδάφους ἔαρι μὲν τοὺς
κριθῶν καὶ πυρῶν φόρους ἀναπράττητε, θέρει δὲ
τοὺς τῶν ἀκροδρύων, διπλασίοις αὐτὸ δασμοῖς
ἐκτραχηλιεῖτε· ἀπαγορεύσει γὰρ κατὰ τὸ εἰκὸς
ἀθλητοῦ τρόπον οὐκ ἐωμένου διαπνεῖν καὶ συλλέγεσθαι
δύναμιν εἰς ἑτέρας ἀγωνίας ἀρχήν.</p></div>

<div type="textpart" subtype="section" n="215"><p>ἀλλ᾿
ἐοίκατε ῥᾳδίως ὧν διεταξάμην κοινωφελῶν ἐκλανθάνεσθαι·
εἰ γοῦν ἐμέμνησθε τῆς περὶ τοῦ
ἑβδόμου ἔτους εἰσηγήσεως, καθ᾿ ἣν ἐδικαίωσα
τὴν ἱερὰν χώραν ἐξανίεσθαι μηδενὶ τῶν κατὰ
γεωργίαν ἔργων ἀποτρυχομένην ἕνεκα τῶν ἐν
ἑξαετίᾳ πόνων, οὓς ὑπέστη καρποφοροῦσα ταῖς


<pb n="8.143"/>

ἐτησίοις ὥραις κατὰ τοὺς τῆς φύσεως θεσμούς,
οὐκ ἂν ἐπινεανιευόμενοι καὶ ἐπιχειρονομοῦντες ταῖς
πλεονεξίαις καινοὺς σπόρους ἐπενοεῖτε τὴν δενδρίτιδα
γῆν καὶ μάλιστα τὴν ἀμπελόφυτον κατασπείροντες,
ἵνα διτταῖς προσόδοις καθ᾿ ἕκαστον
ἐνιαυτὸν ἀμφοτέραις ἀδίκοις αὔξητε τὰς οὐσίας
ὑπὸ φιλοχρηματίας, ἐκνόμου ἐπιθυμίας,<ref target="8-143-1"/> ἀργυρολογοῦντες.
</p></div>

<div type="textpart" subtype="section" n="216"><p>οὐ γὰρ ἂν ὑπομείναι ὁ αὐτὸς ἔτει τε
ἑβδόμῳ τὰ οἰκεῖα χωρία ἀνιέναι μὴ προσοδευόμενος,
ὑπὲρ τοῦ τὴν γῆν ἀνακτήσασθαι πονηθεῖσαν,
καὶ βαρύνειν αὐτὴν καὶ πιέζειν διττοῖς ἄχθεσιν.
</p></div>

<div type="textpart" subtype="section" n="217"><p>ἀναγκαίως οὖν ἀπεφηνάμην τῶν τοιούτων κτημάτων
ἀνίερον εἶναι καὶ ἄναγνον  <milestone unit="altpage" n="372"/> τό τε τῆς ὀπώρας
γέννημα καὶ τὸν τοῦ σπόρου καρπόν, διότι αὐχενίζεται
τρόπον τινὰ καὶ ἄγχεται πνεῦμα ζῳοφυτοῦν
ἐν ἀρετώσῃ γῇ καὶ ὅτι ταῖς τοῦ θεοῦ δωρεαῖς ὁ
κεκτημένος ἐναλύει καὶ ἐνσπαθᾷ προσαναρρηγνὺς
τὰς ἀδίκους ἐπιθυμίας αὑτοῦ, μέτροις αὐτὰς μὴ
περιορίζων.</p></div>

<div type="textpart" subtype="section" n="218"><p>” ἆρ᾿ οὐκ ἄξιον ἐρασθῆναι τῶν τοιούτων




<pb n="8.145"/>

ὑφηγήσεων, αἳ μακρόθεν τῶν ἐπ᾿ ἀνθρώποις
πλεονεξιῶν τὴν λύσσαν ἀνείργουσι καὶ ἀνακόπτουσιν;
ὁ γὰρ ἀπομαθὼν ἐν φυτοῖς ἰδιώτης
κέρδος ἄδικον, εἰ λαβόμενος μειζόνων πραγμάτων
γένοιτο βασιλεύς, χρήσεται τῷ ἔθει πρὸς ἄνδρας
ὁμοῦ καὶ γυναῖκας οὐ διττοὺς φόρους ἀναπράττων
οὐδὲ<ref target="8-145-1"/> δασμοῖς τοὺς ὑπηκόους ἐκτραχηλίζων· ἱκανὸν
γὰρ τὸ σύντροφον ἔθος μαλάξαι σκληρὰ ἤθη καὶ
τρόπον τινὰ παιδαγωγῆσαι καὶ διαπλάσαι πρὸς
βελτίονας τύπους· τύποι δ᾿ ἀμείνους εἰσίν, οὓς
ἐνσφραγίζεται ψυχῇ δικαιοσύνη.
</p></div>

<div type="textpart" subtype="section" n="219"><p><milestone unit="altchapter" n="41"/> Ταῦτα μὲν ἑνὶ ἑκάστῳ νομοθετεῖ. καθολικώτεραι
δὲ προστάξεις εἰσὶν ἕτεραι, ἃς ἅπαντι
τῷ ἔθνει κοινῇ διαγορεύει, παραινῶν ὡς προσενεκτέον
οὐ φίλοις καὶ συμμάχοις αὐτὸ μόνον ἀλλὰ
καὶ τοῖς τῆς συμμαχίας ἀφισταμένοις.</p></div>

<div type="textpart" subtype="section" n="220"><p>ἐὰν γάρ,
φησίν, εἴσω τειχῶν κατακλείσαντες αὑτοὺς ἀπαυχενίζωσιν,
ἡ ὑμετέρα νεότης εὐοπλοῦσα μετὰ τῶν
εἰς πόλεμον παρασκευῶν ἐπίτω καὶ στρατόπεδον
ἐν κύκλῳ βαλλομένη καραδοκείτω μηδὲν ὀργῇ πρὸ
λογισμοῦ χαριζομένη, βεβαιότερον ὅπως καὶ σταθερώτερον
ἐγχειρῇ τοῖς πρακτέοις.</p></div>

<div type="textpart" subtype="section" n="221"><p>εὐθὺς οὖν
πεμπέτω κήρυκας τοὺς προκαλεσομένους εἰς συμβάσεις
καὶ ἅμα τὸ ἀξιόμαχον τῆς παριδρυμένης
δυνάμεως δηλώσοντας· καὶ ἐὰν μὲν ἐφ᾿ οἷς ἐνεωτέρισαν




<pb n="8.147"/>

μετανοήσαντες ὑπείκωσι πρὸς τὸ εἰρηναῖον
τραπόμενοι, δεχέσθωσαν ἄσμενοι τὰς σπονδάς·
εἰρήνη γάρ, κἂν ἦ σφόδρα ἐπιζήμιος, λυσιτελεστέρα
πολέμου.</p></div>

<div type="textpart" subtype="section" n="222"><p>ἐὰν δὲ πρὸς ἀπόνοιαν ἀποτείνωνται
θρασυνόμενοι, ῥωσθέντες ταῖς προθυμίαις,
ἔχοντες καὶ τὴν τοῦ δικαίου συμμαχίαν ἀήττητον,
ἐφορμάτωσαν τὰς ἑλεπόλεις τοῖς τείχεσιν ἐφιστάντες,
εἶτα μέρη τούτων παραρρήξαντες ἐπεισχείσθωσαν
ἀθρόοι καὶ βάλλοντες μὲν τοῖς δορατίοις
εὐστόχως ἐπιστροφάδην δὲ τοῖς ξίφεσιν ἀναιροῦντες
ἀφειδῶς ἀμυνέσθωσαν, ἃ παθεῖν ἐμέλλησαν διατιθέντες,
ἄχρις ἂν τὸν ἀντιτεταγμένον ἅπαντα
στρατὸν ἡβηδὸν καταστορέσωσιν.</p></div>

<div type="textpart" subtype="section" n="223"><p>ἄργυρον δὲ καὶ
χρυσὸν καὶ τὴν ἄλλην λείαν λαβόντες [καὶ] τὴν
πόλιν ἐμπρησάτωσαν πῦρ προσαγαγόντες, ἕνεκα
τοῦ μηδ᾿ αὖθίς ποτε δυνηθῆναι τὴν αὐτὴν πόλιν
διαπνεύσασαν ἐγερθῆναι καὶ στασιάσαι καὶ ὑπὲρ
τοῦ νουθετῆσαι φόβῳ τοὺς ὁμόρους,  <milestone unit="altpage" n="373"/> ἐπειδὴ τοῖς
ἑτέρων πάθεσιν ἄνθρωποι διδάσκονται σωφρονεῖν·
 παρθένους δὲ καὶ γυναῖκας μεθέσθωσαν,
μηδὲν τῶν ὅσα νεωτερίζει πόλεμος ἐξ αὐτῶν
πείσεσθαι προσδοκῶντες ἕνεκα φυσικῆς ἀσθενείας
τετιμημένων ἀστρατείᾳ.</p></div>

<div type="textpart" subtype="section" n="224"><p>ἐξ οὗ δῆλον ὅτι τὸ Ἰουδαίων
ἔθνος ἔνσπονδον μὲν καὶ φίλον πᾶσι τοῖς



<pb n="8.149"/>

ὁμογνώμοσι καὶ τὴν προαίρεσιν εἰρηνικοῖς ἐστιν,
οὐ μὴν εὐκαταφρόνητον, ὡς τοῖς ἄρχουσι χειρῶν
ἀδίκων ὑπ᾿ ἀνανδρίας ἐνδιδόναι, διακρίνει δ᾿, ὁπότε
πρὸς ἄμυναν ἴοι, τοὺς ἐπιβούλως ζῶντας καὶ τοὐναντίον·
</p></div>

<div type="textpart" subtype="section" n="225"><p>τὸ γὰρ κατὰ πάντων καὶ τῶν ἐλάχιστα ἢ
μηδὲν ἡμαρτηκότων φονᾶν εἴποιμ᾿ ἂν ἀνημέρου καὶ
ἀτιθάσου ψυχῆς καὶ τὸ προσθήκην ἀνδρῶν πόλεμον
κατασκευασάντων ποιεῖσθαι γυναῖκας, ὧν ὁ βίος
εἰρηνικὸς φύσει καὶ κατοικίδιος.</p></div>

<div type="textpart" subtype="section" n="226"><p>τοσοῦτον
δ᾿ ἔρωτα δικαιοσύνης ἐνεργάζεται τοῖς κατ᾿
αὐτὸν πολιτευομένοις, ὥστ᾿ οὐδὲ πόλεως ἐχθρᾶς
τὴν ἀρετῶσαν γῆν ἐφίησι λυμαίνεσθαι δῃοῦντας ἢ
δενδροτομοῦντας ἐπὶ φθορᾷ καρπῶν.</p></div>

<div type="textpart" subtype="section" n="227"><p>“τί” γάρ
φησι “τοῖς ἀψύχοις μὲν τὴν δὲ φύσιν ἡμέροις καὶ
ἡμέρους καρποὺς ἀπογεννῶσι μνησικακεῖς; μὴ
γάρ, ὦ οὗτος, ἀνθρώπου πολεμίου δυσμένειαν
ἐπιδείκνυται δένδρον, ὡς ἀνθ᾿ ὧν διατίθησιν ἢ
διατιθέναι παρεσκεύασται ῥίζαις αὐταῖς ἀνασπᾶσθαι;
</p></div>

<div type="textpart" subtype="section" n="228"><p>τοὐναντίον δὲ ὠφελεῖ παρέχον τοῖς
νενικηκόσιν ἀφθονίαν τῶν ἀναγκαίων καὶ τῶν πρὸς
ἁβροδίαιτον βίον· οὐ γὰρ ἄνθρωποι μόνον δασμοὺς
φέρουσι τοῖς κυρίοις, ἀλλὰ καὶ φυτὰ τοὺς ὠφελιμωτέρους
κατὰ τὰς ἐτησίους ὥρας, ὧν ἄνευ ζῆν οὐκ
ἔστιν.</p></div>

<div type="textpart" subtype="section" n="229"><p>” ἀγόνων δὲ καὶ ἐστειρωμένων καὶ τῶν ὅσα<ref target="8-149-1"/>
τῆς ἀγρίας ὕλης ἔστω μηδεμία φειδὼ τοῖς ἐθέλουσι




<pb n="8.151"/>

τέμνειν εἰς χαρακώματα καὶ σταυροὺς καὶ σκόλοπας
τάφροις<ref target="8-151-1"/> καί, ὁπότε δέοι, κλιμάκων καὶ
πύργων ξυλίνων κατασκευάς· εἰς γὰρ ταῦτα καὶ
τὰ τούτοις ὅμοια γένοιτ᾿ ἂν αὐτῶν χρεία προσήκουσα.
</p></div>

<div type="textpart" subtype="section" n="230"><p><milestone unit="altchapter" n="42"/> Τὰ μὲν οὖν εἰς δικαιοσύνην ἀναφερόμενα
εἴρηται. δικαιοσύνην δ᾿ αὐτὴν τίς ἂν ἀξίως
ποιητὴς ἢ λογογράφος ὑμνῆσαι δύναιτο παντὸς
ἐπαίνου καὶ παντὸς ἐγκωμίου κρείττονα καθεστῶσαν;
ἓν γοῦν τὸ πρεσβύτατον ἀγαθὸν αὐτῆς, ἡ
εὐγένεια, κἂν τἄλλα τις παραλιπὼν ἡσυχάζῃ,
γένοιτ᾿ ἂν αὐταρκέστατος ἔπαινος.</p></div>

<div type="textpart" subtype="section" n="231"><p>ἔστι γὰρ
ἰσότης, ὡς οἱ τὰ φύσεως ἀκριβοῦντες ἡμῖν παρέδοσαν,


μήτηρ δικαιοσύνης. ἰσότης δὲ φῶς ἄσκιον,
ἥλιος, εἰ δεῖ τἀληθὲς εἰπεῖν, νοητός, ἐπειδὴ καὶ
τοὐναντίον ἀνισότης, ἐν ᾗ<ref target="8-151-2"/> τό τε ὑπερέχον καὶ τὸ
ὑπερεχόμενον, σκότους ἀρχή τε καὶ πηγή.</p></div><div type="textpart" subtype="section" n="232"><p>πάντα
ἰσότης τά τε κατ᾿ οὐρανὸν καὶ τὰ ἐπὶ γῆς εὖ
διετάξατο νόμοις καὶ θεσμοῖς ἀκινήτοις. τίς γὰρ
ἀγνοεῖ τοῦθ᾿, ὅτι  <milestone unit="altpage" n="374"/> ἡλίῳ μεμέτρηνται πρὸς νύκτας
ἡμέραι καὶ πρὸς ἡμέρας νύκτες ἰσότητι διαστημάτων
ἀναλογούντων;</p></div><div type="textpart" subtype="section" n="233"><p>τὰς μὲν καθ᾿ ἕκαστον
ἐνιαυτὸν ἀπὸ τοῦ συμβεβηκότος προσαγορευομένας
ἰσημερίας, ἐαρινήν τε καὶ μετοπωρινήν, οὕτως ἡ
φύσις ἐτράνωσεν, ὡς καὶ τοὺς ἀμουσοτάτους αἰσθάνεσθαι
τῆς ἐν τοῖς μεγέθεσιν ἡμερῶν πρὸς
νύκτας ἰσότητος.</p></div><div type="textpart" subtype="section" n="234"><p>τί δέ, σελήνης περίοδοι διαυλοδρομούσης
ἀπὸ συνόδου μέχρι πλησιφαοῦς καὶ


<pb n="8.153"/>

ἀπὸ τελείας ἐπὶ σύνοδον ἆρ᾿ οὐ διαστημάτων
ἰσότητι μεμέτρηνται; καθ᾿ ὅσα γὰρ καὶ ἡλίκα αἱ
συναυξήσεις, κατὰ τοσαῦτα καὶ τηλικαῦτα αἱ
μειώσεις ἐπ᾿ ἀμφοτέραις ἰδέαις τοῦ ποσοῦ, τῇ τε
κατὰ πλῆθος καὶ τῇ κατὰ μέγεθος.</p></div><div type="textpart" subtype="section" n="235"><p>ὥς γε μὴν ἐν
τῷ καθαρωτάτῳ τῆς οὐσίας, οὐρανῷ, διαφερόντως
ἰσότης τετίμηται, οὕτως καὶ ἐν τῷ γείτονι ἀέρι·
τετραχῇ γὰρ τοῦ ἐνιαυτοῦ διαιρεθέντος εἰς τὰς
καλουμένας ἐτησίους ὥρας, τρέπεσθαι καὶ μεταβάλλειν
ὁ ἀὴρ πέφυκεν ἐν ταῖς τροπαῖς καὶ μεταβολαῖς
ἄλεκτον ἐπιδεικνύμενος ἐν ἀταξίᾳ τάξιν·
ἰσαρίθμοις γὰρ μησὶ διακρινόμενος εἴς τε χειμῶνα
καὶ ἔαρ θέρος τε καὶ μετόπωρον, τρισὶν εἰς ἑκάστην
ὥραν, ἐκπληροῖ τὸν ἐνιαυτόν, ὅς, καθάπερ<ref target="8-153-1"/> αὐτὸ
μηνύει τοὔνομα, αὐτὸς ἐν ἑαυτῷ πάντα περιέχει
συμπεραιούμενος, ἑτέρως οὐκ ἂν τοῦτ᾿ ἐργάσασθαι
δυνηθείς, εἰ μὴ ταῖς ἐτησίοις ὥραις αὑτὸν ἐπέχρησεν.
ἰσότης &lt;</p></div><div type="textpart" subtype="section" n="236"><p>δ᾿&gt; ἀπὸ τῶν οὐρανίων καὶ
μεταρσίων καὶ πρὸς τἀπίγεια τέταται,<ref target="8-153-2"/> τὴν μὲν
ἀκραιφνῆ φύσιν ἑαυτῆς αἰθέρος οὖσαν ἀγχίσπορον
ἄνω μετέωρον διαίρουσα, τὴν δ᾿ ὥσπερ αὐγὴν
ἡλίου τρόπον &lt;ἐπὶ γῆν&gt;<ref target="8-153-3"/> ἀποστέλλουσα, δεύτερον
φέγγος.</p></div><div type="textpart" subtype="section" n="237"><p>ὅσα γὰρ πλημμελεῖ μὲν τῶν παρ᾿ ἡμῖν,
ἀνισότης, ὅσα δὲ τάξιν ἔχει τὴν προσήκουσαν,
ἰσότης ἀπειργάσατο, ἥτις ἐν μὲν τῇ τοῦ παντὸς
οὐσίᾳ, κυριώτατα φάναι, κόσμος ἐστίν, ἐν δὲ



<pb n="8.155"/>

ἄστεσιν ἡ εὐνομωτάτη καὶ πολιτειῶν ἀρίστη
δημοκρατία, ἔν τε αὖ σώμασιν ὑγεία καὶ ἐν ψυχαῖς
καλοκἀγαθία· καὶ γὰρ τὸ ἄνισον ἔμπαλιν νόσων
καὶ κακιῶν αἴτιον.</p></div><div type="textpart" subtype="section" n="238"><p>ἐπιλείψει καὶ τὸν μακροβιώτατον
ὁ χρόνος, εἰ πάντας ἐθελήσειε τοὺς ἐπαίνους
ἰσότητος καὶ δικαιοσύνης ἣν ἐγέννησε διεξιέναι·
παρό μοι δοκεῖ βέλτιον εἶναι τοῖς λεχθεῖσιν
ἀρκεσθέντα, τοῦ διακινῆσαι χάριν τὴν τῶν φιλεπιστημόνων
μνήμην, τὰ λοιπὰ ἐν ταῖς ἐκείνων
ἀνάγραπτα ψυχαῖς καταλιπεῖν, ἱερωτάτῳ χωρίῳ
θεῖα ἀγάλματα.
</p></div></div></div></body></text></TEI>
