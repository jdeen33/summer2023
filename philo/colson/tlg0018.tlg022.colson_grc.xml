<?xml version="1.0" encoding="UTF-8"?>
<?xml-model href="https://epidoc.stoa.org/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
    <teiHeader xml:lang="eng">
<fileDesc>
<titleStmt>
<title xml:lang="grc">περὶ τοῦ βίου Μωυσέως</title>
<title>On Moses, I and II.</title>
<author>Philo of Alexandria</author>
<editor>Francis Henry Colson (1857-1943)</editor>
<sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Gregory Crane</name>
<name>Lisa Cerrato</name>

</respStmt>
<funder n="org:NEH">The National Endowment for the Humanities</funder>
</titleStmt>
<extent/>
<publicationStmt>
<publisher>Trustees of Tufts University</publisher>
<pubPlace>Medford, MA</pubPlace>
<authority>Perseus Project</authority>
    <date type="release" when="2023-06-23">Perseus 5.0</date>
    <idno type="filename">tlg0018.tlg022.perseus-grc3.xml</idno>
    <availability>
        <licence target="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International License</licence>
    </availability>
</publicationStmt>

    <sourceDesc>
        <listBibl>
            <biblStruct>
                <monogr>
                    <author>Philo of Alexandria</author>
                    <title>Philo Volume VII</title>
                    <editor>Francis Henry Colson (1857-1943)</editor>
                    <imprint>
                        <pubPlace>London</pubPlace>
                        <publisher>William Heinemann Ltd.</publisher>
                        <pubPlace>Cambridge, MA</pubPlace>
                        <publisher>Harvard University Press</publisher>
                        <date>1934</date>
                    </imprint>
                    <biblScope unit="volume">6</biblScope>
                </monogr>
                <ref target="https://ryanfb.github.io/loebolus-data/L289.pdf">Github</ref>
            </biblStruct>
        </listBibl>
    </sourceDesc>
</fileDesc>

<encodingDesc>
<editorialDecl>
<correction method="silent">
<p>optical character recognition</p>
</correction>
</editorialDecl>
    <refsDecl n="CTS">
        <cRefPattern matchPattern="(\w+)"
            replacementPattern="#xpath(/tei:TEI/tei:text/tei:body/tei:div/tei:div[@n='$1'])">
            <p>This pointer pattern extracts section.</p>
        </cRefPattern>
    </refsDecl>
<!-- <refsDecl doctype="TEI.2">
<state unit="section" n="chunk"/>å
</refsDecl>-->
</encodingDesc>
<profileDesc>
<langUsage>
<language ident="grc">Greek</language>
</langUsage>
</profileDesc>
</teiHeader>

<text>
<body>
<div type="edition" n="urn:cts:greekLit:tlg0018.tlg023.perseus-grc3" xml:lang="grc">
<pb n="6.276"/>
<div type="textpart" subtype="book" n="1">

<head>ΠΕΡΙ ΤΟΥ ΒΙΟΥ ΜΩΥΣΕΩΣ ΛΟΓΟΣ ΠΡΩΤΟΣ</head>
<div type="textpart" subtype="section" n="1"><p><milestone unit="altpage" n="80"/>
<milestone unit="altchapter" n="1"/> Μωυσέως τοῦ κατὰ μέν τινας νομοθέτου τῶν
Ἰουδαίων, κατὰ δέ τινας ἑρμηνέως νόμων ἱερῶν,
τὸν βίον ἀναγράψαι διενοήθην, ἀνδρὸς τὰ πάντα
μεγίστου καὶ τελειοτάτου, καὶ γνώριμον τοῖς ἀξίοις
 μὴ ἀγνοεῖν αὐτὸν ἀποφῆναι.</p></div>

<div type="textpart" subtype="section" n="2"><p>τῶν μὲν γὰρ νόμων
τὸ κλέος, οὓς ἀπολέλοιπε, διὰ πάσης τῆς οἰκουμένης
πεφοιτηκὸς ἄχρι καὶ τῶν τῆς γῆς τερμάτων
ἔφθακεν, αὐτὸν δὲ ὅστις ἦν ἐπ᾿ ἀληθείας ἴσασιν οὐ
πολλοί, διὰ φθόνον ἴσως καὶ ἐν οὐκ ὀλίγοις τῶν διατεταγμένων
ὑπὸ τῶν κατὰ πόλεις νομοθετῶν ἐναντίωσιν
οὐκ ἐθελησάντων αὐτὸν μνήμης ἀξιῶσαι τῶν
 παρ᾿ Ἕλλησι λογίων·</p></div>

<div type="textpart" subtype="section" n="3"><p>ὧν οἱ πλείους τὰς δυνάμεις
ἃς ἔσχον διὰ παιδείας ὕβρισαν ἔν τε ποιήμασι καὶ
τοῖς καταλογάδην  <milestone unit="altpage" n="81"/> συγγράμμασι κωμῳδίας καὶ
συβαριτικὰς ἀσελγείας συνθέντες, περιβόητον αἰσχύνην,
οὓς ἔδει ταῖς φύσεσι καταχρήσασθαι πρὸς
τὴν τῶν ἀγαθῶν ἀνδρῶν τε καὶ βίων ὑφήγησιν, ἵνα
μήτε τι καλὸν ἡσυχίᾳ παραδοθὲν ἀρχαῖον ἢ νέον
ἀφανισθῇ λάμψαι δυνάμενον μήτ᾿ αὖ τὰς ἀμείνους
ὑποθέσεις παρελθόντες τὰς ἀναξίους ἀκοῆς προκρῖναι
δοκῶσι σπουδάζοντες τὰ κακὰ καλῶς ἀπαγγέλλειν
 εἰς ὀνειδῶν ἐπιφάνειαν.</p></div>

<div type="textpart" subtype="section" n="4"><p>ἀλλ᾿ ἔγωγε τὴν

<pb n="6.278"/>

τούτων βασκανίαν ὑπερβὰς τὰ περὶ τὸν ἄνδρα
μηνύσω μαθὼν αὐτὰ κἀκ βίβλων τῶν ἱερῶν, ἃς
θαυμάσια μνημεῖα τῆς αὑτοῦ σοφίας ἀπολέλοιπε,
καὶ παρά τινων ἀπὸ τοῦ ἔθνους πρεσβυτέρων·
τὰ γὰρ λεγόμενα τοῖς ἀναγινωσκομένοις ἀεὶ συνύφαινον
καὶ διὰ τοῦτ᾿ ἔδοξα μᾶλλον ἑτέρων τὰ περὶ
τὸν βίον ἀκριβῶσαι.
</p></div>

<div type="textpart" subtype="section" n="5"><p> <milestone unit="altchapter" n="2"/> Ἄρξομαι δ᾿ ἀφ᾿ οὗπερ ἀναγκαῖον ἄρξασθαι.
Μωυσῆς γένος μέν ἐστι Χαλδαῖος, ἐγεννήθη δ᾿ ἐν
Αἰγύπτῳ καὶ ἐτράφη, τῶν προγόνων αὐτοῦ διὰ
πολυχρόνιον λιμόν, ὃς Βαβυλῶνα καὶ τοὺς πλησιοχώρους
ἐπίεζε, κατὰ ζήτησιν τροφῆς εἰς Αἴγυπτον
πανοικὶ μεταναστάντων, γῆν πεδιάδα καὶ βαθεῖαν
καὶ πρὸς πάντα γονιμωτάτην, ὧν ἡ ἀνθρωπίνη
φύσις δεῖται, καὶ μάλιστα τὸν τοῦ σίτου καρπόν.
</p></div>

<div type="textpart" subtype="section" n="6"><p> ὁ γὰρ ταύτης ποταμὸς θέρους ἀκμάζοντος, ἡνίκα
τοὺς ἄλλους φασὶ μειοῦσθαι χειμάρρους τε καὶ
αὐθιγενεῖς, ἐπιβαίνων τε καὶ ἀναχεόμενος πλημμυρεῖ
καὶ λιμνάζει τὰς ἀρούρας, αἳ ὑετοῦ μὴ δεόμεναι
φορᾶς ἀφθονίαν παντοίων ἀγαθῶν ἀνὰ πᾶν
ἔτος χορηγοῦσιν, εἰ μή που μεσολαβήσειεν ὀργὴ
θεοῦ δι᾿ ἐπιπολάζουσαν ἀσέβειαν τῶν οἰκητόρων.
</p></div>

<div type="textpart" subtype="section" n="7"><p> πατρὸς δὲ καὶ μητρὸς ἔλαχε τῶν καθ᾿ ἑαυτοὺς
ἀρίστων, οὓς φυλέτας ὄντας ἡ ὁμοφροσύνη μᾶλλον
ᾠκείωσεν ἢ τὸ γένος. ἑβδόμη γενεὰ &lt;δ᾿&gt; οὗτός
ἐστιν ἀπὸ τοῦ πρώτου, ὃς ἐπηλύτης ὢν τοῦ σύμπαντος
Ἰουδαίων ἔθνους ἀρχηγέτης ἐγένετο.
</p></div>

<div type="textpart" subtype="section" n="8"><p><milestone unit="altchapter" n="3"/> τροφῆς δ᾿ ἠξιώθη βασιλικῆς ἀπ᾿ αἰτίας τοιᾶσδε·



<pb n="6.280"/>

τῆς χώρας ὁ βασιλεύς, εἰς πολυανθρωπίαν ἐπιδιδόντος
ἀεὶ τοῦ ἔθνους, δείσας μὴ οἱ ἔποικοι
πλείους γενόμενοι δυνατωτέρᾳ χειρὶ τοῖς αὐτόχθοσι
περὶ κράτους ἀρχῆς ἁμιλλῶνται, τὴν ἰσχὺν αὐτῶν
ἀφαιρεῖν ἐπινοίαις ἀνοσιουργοῖς ἐμηχανᾶτο  <milestone unit="altpage" n="82"/> καὶ
κελεύει τῶν γεννωμένων τὰ μὲν θήλεα τρέφειν—ἐπεὶ
γυνὴ διὰ φύσεως ἀσθένειαν ὀκνηρὸν εἰς πόλεμον—,
τὰ δ᾿ ἄρρενα διαφθείρειν, ἵνα μὴ αὐξηθῇ κατὰ
πόλεις· εὐανδροῦσα γὰρ δύναμις δυσάλωτον καὶ
 δυσκαθαίρετον ἐπιτείχισμα.</p></div>

<div type="textpart" subtype="section" n="9"><p>γεννηθεὶς οὖν ὁ παῖς
εὐθὺς ὄψιν ἐνέφαινεν ἀστειοτέραν ἢ κατ᾿ ἰδιώτην,
ὡς καὶ τῶν τοῦ τυράννου κηρυγμάτων, ἐφ᾿ ὅσον
οἷόν τε ἦν, τοὺς γονεῖς ἀλογῆσαι· τρεῖς γοῦν φασι
μῆνας ἐφεξῆς οἴκοι γαλακτοτροφηθῆναι λανθάνοντα
 τοὺς πολλούς.</p></div>

<div type="textpart" subtype="section" n="10"><p>ἐπεὶ δ᾿, οἷα ἐν μοναρχίαις φιλεῖ, καὶ
τὰ ἐν μυχοῖς ἔνιοι διηρεύνων σπεύδοντες ἀεί τι
καινὸν ἄκουσμα προσφέρειν τῷ βασιλεῖ, φοβηθέντες
μὴ σωτηρίαν ἑνὶ μνώμενοι πλείους ὄντες
αὐτοὶ σὺν ἐκείνῳ παραπόλωνται, δεδακρυμένοι τὸν
παῖδα ἐκτιθέασι παρὰ τὰς ὄχθας τοῦ ποταμοῦ καὶ
στένοντες ἀπῄεσαν, οἰκτιζόμενοι μὲν αὑτοὺς τῆς
ἀνάγκης αὐτόχειράς τε καὶ τεκνοκτόνους ἀποκαλοῦντες,
οἰκτιζόμενοι δὲ καὶ τὸν παῖδα τῆς παραλογωτάτης
 ἀπωλείας.</p></div>

<div type="textpart" subtype="section" n="11"><p>εἶθ᾿, ὡς εἰκὸς ἐν ἀλλοκότῳ
πράγματι, κατηγόρουν αὑτῶν ὡς μείζονος αἰτίων
συμφορᾶς· “τί γὰρ” ἔφασκον “εὐθὺς γεννώμενον
οὐκ ἐξεθήκαμεν; τὸν μὴ φθάσαντα τροφῆς ἡμέρου
μεταλαχεῖν οὐδ᾿ ἄνθρωπον οἱ πολλοὶ νομίζουσιν·



<pb n="6.282"/>

ἡμεῖς δ᾿ οἱ περιττοὶ καὶ τρεῖς μῆνας ὅλους ἀνεθρέψαμεν,
δαψιλεστέρας μὲν ἑαυτοῖς ἀνίας, τῷ δὲ
τιμωρίας ἐκπορίζοντες, ἵν᾿ ἡδονῶν καὶ ἀλγηδόνων
ἐπὶ πλεῖστον ἀντιλαμβάνεσθαι δυνάμενος ἐν αἰσθήσει
κακῶν ἀργαλεωτέρων διαφθείρηται.”
</p></div>

<div type="textpart" subtype="section" n="12"><p> <milestone unit="altchapter" n="4"/> Καὶ οἱ μὲν ἀγνοίᾳ τοῦ μέλλοντος ἀπῄεσαν
οἰκτρῷ κατεσχημένοι πένθει, ἀδελφὴ δὲ τοῦ ἐκτεθέντος
βρέφους ἔτι παρθένος ὑπὸ φιλοικείου πάθους
μικρὸν ἄποθεν ἐκαραδόκει τὸ ἀποβησόμενον· ἅ μοι
δοκεῖ πάντα συμβῆναι κατὰ θεὸν προμηθούμενον
 τοῦ παιδός.</p></div>

<div type="textpart" subtype="section" n="13"><p>θυγάτηρ ἦν τῷ βασιλεῖ τῆς χώρας
ἀγαπητὴ καὶ μόνη· ταύτην φασὶ γημαμένην ἐκ
πολλοῦ χρόνου μὴ κυΐσκειν τέκνων ὡς εἰκὸς ἐπιθυμοῦσαν
καὶ μάλιστα γενεᾶς ἄρρενος, ἣ τὸν εὐδαίμονα
κλῆρον τῆς πατρῴας ἡγεμονίας διαδέξεται
κινδυνεύοντα ἐρημίᾳ θυγατριδῶν ἀλλοτριωθῆναι.
</p></div>

<div type="textpart" subtype="section" n="14"><p> κατηφοῦσαν δὲ ἀεὶ καὶ στένουσαν ὡς μάλιστα
ἐκείνῃ τῇ ἡμέρᾳ τῷ βάρει τῶν φροντίδων ἀπαγορεῦσαι
καὶ δι᾿ ἔθους ἔχουσαν οἴκοι καταμένειν καὶ
μηδὲ τὰς κλισιάδας ὑπερβαίνειν ἐξορμῆσαι μετὰ
θεραπαινίδων ἐπὶ τὸν ποταμόν, ἔνθα ὁ παῖς ἐξέκειτο·
κἄπειτα λουτροῖς καὶ περιρραντηρίοις χρῆσθαι
μέλλουσαν ἐν τῷ δασυτάτῳ τῶν ἑλῶν  <milestone unit="altpage" n="83"/> αὐτὸν
 θεάσασθαι καὶ κελεῦσαι προσφέρειν.</p></div>

<div type="textpart" subtype="section" n="15"><p>εἶτα ἀπὸ
κεφαλῆς ἄχρι ποδῶν καταθεωμένην τήν τε εὐμορφίαν
καὶ εὐεξίαν ἀποδέχεσθαι καὶ δεδακρυμένον
ὁρῶσαν ἐλεεῖν, ἤδη τῆς ψυχῆς τετραμμένης αὐτῇ
πρὸς μητρῷον πάθος ὡς ἐπὶ γνησίῳ παιδί· γνοῦσαν




<pb n="6.284"/>

δ᾿ ὅτι τῶν Ἑβραίων ἐστὶ καταδεισάντων τοῦ βασιλέως
τὸ πρόσταγμα βουλεύεσθαι περὶ τῆς τροφῆς
αὐτοῦ· μὴ γὰρ ἀσφαλὲς εὐθὺς εἶναι νομίζειν εἰς τὰ
 βασίλεια ἄγειν.</p></div>

<div type="textpart" subtype="section" n="16"><p>διαπορούσης δ᾿ ἔτι, τὴν ἀδελφὴν
τοῦ παιδὸς καθάπερ ἀπὸ σκοπῆς τὸν ἐνδοιασμὸν
στοχασαμένην πυνθάνεσθαι προσδραμοῦσαν, εἰ βουλήσεται
γαλακτοτροφηθῆναι τοῦτον
<note n="6.284.1">MSS. τοῦτο (<hi rend="italic">sc.</hi> βρέφος?).</note>
 παρὰ γυναίῳ
 τῶν Ἑβραϊκῶν οὐ πρὸ πολλοῦ κυήσαντι·</p></div>

<div type="textpart" subtype="section" n="17"><p>τῆς δὲ
βούλεσθαι φαμένης, τὴν αὑτῆς καὶ τοῦ βρέφους
μητέρα παραγαγεῖν ὡς ἀλλοτρίαν, ἣν ἑτοιμότερον
ἀσμένην ὑπισχνεῖσθαι πρόφασιν ὡς ἐπὶ μισθῷ
τροφεύσειν, ἐπινοίᾳ θεοῦ τοῦ τὰς πρώτας τροφὰς
τῷ παιδὶ γνησίας εὐτρεπίζοντος· εἶτα δίδωσιν
ὄνομα θεμένη Μωυσῆν ἐτύμως διὰ τὸ ἐκ τοῦ ὕδατος
αὐτὸν ἀνελέσθαι· τὸ γὰρ ὕδωρ μῶυ ὀνομάζουσιν
Αἰγύπτιοι.
</p></div>

<div type="textpart" subtype="section" n="18"><p> <milestone unit="altchapter" n="5"/> Ἐπεὶ δ᾿ ἀθρόας ἐπιδόσεις καὶ παραυξήσεις
λαμβάνων οὐ σὺν λόγῳ τῷ κατὰ χρόνον θᾶττον δ᾿
ἀπότιτθος γίνεται, παρῆν ἡ μήτηρ ἅμα καὶ τροφὸς
κομίζουσα τῇ δούσῃ μηκέτι γαλακτοτροφίας δεόμενον,
 εὐγενῆ καὶ ἀστεῖον ὀφθῆναι.</p></div>

<div type="textpart" subtype="section" n="19"><p>τελειότερον δὲ
τῆς ἡλικίας ἰδοῦσα κἀκ τῆς ὄψεως ἔτι μᾶλλον ἢ
πρότερον σπάσασα εὐνοίας υἱὸν ποιεῖται τὰ περὶ τὸν
ὄγκον τῆς γαστρὸς τεχνάσασα πρότερον, ἵνα γνήσιος
ἀλλὰ μὴ ὑποβολιμαῖος νομισθῇ· πάντα δ᾿
ἐξευμαρίζει θεὸς ἃ ἂν ἐθελήσῃ καὶ τὰ δυσκατόρθωτα.
</p></div>

<div type="textpart" subtype="section" n="20"><p> τροφῆς οὖν ἤδη βασιλικῆς καὶ θεραπείας
ἀξιούμενος οὐχ οἷα κομιδῇ νήπιος ἥδετο τωθασμοῖς


<pb n="6.286"/>

καὶ γέλωσι καὶ παιδιαῖς, καίτοι τῶν τὴν ἐπιμέλειαν
αὐτοῦ παρειληφότων ἀνέσεις ἔχειν ἐπιτρεπόντων
καὶ μηδὲν ἐπιδεικνυμένων σκυθρωπόν, ἀλλ᾿ αἰδῶ
καὶ σεμνότητα παραφαίνων ἀκούσμασι καὶ θεάμασιν,
ἃ τὴν ψυχὴν ἔμελλεν ὠφελήσειν, προσεῖχε.
</p></div>

<div type="textpart" subtype="section" n="21"><p> διδάσκαλοι δ᾿ εὐθὺς ἀλλαχόθεν ἄλλοι παρῆσαν, οἱ
μὲν ἀπὸ τῶν πλησιοχώρων καὶ τῶν κατ᾿ Αἴγυπτον
νομῶν αὐτοκέλευστοι, οἱ δ᾿ ἀπὸ τῆς Ἑλλάδος ἐπὶ
μεγάλαις δωρεαῖς μεταπεμφθέντες· ὧν  <milestone unit="altpage" n="84"/> ἐν οὐ
μακρῷ χρόνῳ τὰς δυνάμεις ὑπερέβαλεν εὐμοιρίᾳ
φύσεως φθάνων τὰς ὑφηγήσεις, ὡς ἀνάμνησιν εἶναι
δοκεῖν, οὐ μάθησιν, ἔτι καὶ προσεπινοῶν αὐτὸς τὰ
 δυσθεώρητα.</p></div>

<div type="textpart" subtype="section" n="22"><p>πολλὰ γὰρ αἱ μεγάλαι φύσεις καινοτομοῦσι
τῶν εἰς ἐπιστήμην· καὶ καθάπερ τὰ εὐεκτικὰ
τῶν σωμάτων καὶ πᾶσι τοῖς μέρεσιν εὐκίνητα
φροντίδων ἀπαλλάττει τοὺς ἀλείπτας οὐδὲν ἢ
βραχέα παρέχοντας τῶν εἰς ἐπιμέλειαν, ὥσπερ καὶ
γεωργοὺς τὰ εὔβλαστα καὶ εὐγενῆ δένδρα βελτιούμενα
δι᾿ ἑαυτῶν, τὸν αὐτὸν τρόπον εὐφυὴς ψυχὴ
προαπαντῶσα τοῖς λεγομένοις ὑφ᾿ αὑτῆς μᾶλλον ἢ
τῶν διδασκόντων ὠφελεῖται καὶ λαβομένη τινὸς
ἐπιστημονικῆς ἀρχῆς κατὰ τὴν παροιμίαν “ἵππος
 εἰς πεδίον” ὁρμᾷ.</p></div>

<div type="textpart" subtype="section" n="23"><p>ἀριθμοὺς μὲν οὖν καὶ γεωμετρίαν
τήν τε ῥυθμικὴν καὶ ἁρμονικὴν καὶ μετρικὴν
θεωρίαν καὶ μουσικὴν τὴν σύμπασαν διά τε
χρήσεως ὀργάνων καὶ λόγων τῶν ἐν ταῖς τέχναις
καὶ διεξόδοις τοπικωτέραις Αἰγυπτίων οἱ λόγιοι





<pb n="6.288"/>

παρεδίδοσαν καὶ προσέτι τὴν διὰ συμβόλων φιλοσοφίαν,
ἣν ἐν τοῖς λεγομένοις ἱεροῖς γράμμασιν
ἐπιδείκνυνται καὶ διὰ τῆς τῶν ζῴων ἀποδοχῆς, ἃ
καὶ θεῶν τιμαῖς γεραίρουσι· τὴν δ᾿ ἄλλην ἐγκύκλιον
παιδείαν Ἕλληνες ἐδίδασκον, οἱ δ᾿ ἐκ τῶν πλησιοχώρων
τά τε Ἀσσύρια γράμματα καὶ τὴν τῶν
 οὐρανίων Χαλδαϊκὴν ἐπιστήμην.</p></div>

<div type="textpart" subtype="section" n="24"><p>ταύτην καὶ παρ᾿
Αἰγυπτίων ἀνελάμβανε μαθηματικὴν ἐν τοῖς μάλιστα
ἐπιτηδευόντων· καὶ τὰ παρ᾿ ἀμφοτέροις
ἀκριβῶς ἐν οἷς τε συμφωνοῦσι καὶ διαφέρονται
καταμαθών, ἀφιλονείκως τὰς ἔριδας ὑπερβάς, τὴν
ἀλήθειαν ἐζήτει, μηδὲν ψεῦδος τῆς διανοίας αὐτοῦ
παραδέχεσθαι δυναμένης, ὡς ἔθος τοῖς αἱρεσιομάχοις,
οἳ τοῖς προτεθεῖσι δόγμασιν ὁποῖα ἂν τύχῃ
βοηθοῦσιν οὐκ ἐξετάζοντες, εἰ δόκιμα, τὸ δ᾿ αὐτὸ
δρῶντες τοῖς ἐπὶ μισθῷ συναγορεύουσι καὶ μηδὲν
 τοῦ δικαίου πεφροντικόσιν.</p></div>

<div type="textpart" subtype="section" n="25"><p>
<milestone unit="para"/><milestone unit="altchapter" n="6"/> ἤδη δὲ
τοὺς ὅρους τῆς παιδικῆς ἡλικίας ὑπερβαίνων ἐπέτεινε
τὴν φρόνησιν, οὐχ ὡς ἔνιοι τὰς μειρακιώδεις
ἐπιθυμίας ἀχαλινώτους ἐῶν καίτοι μυρία ἐχούσας
ὑπεκκαύματα διὰ παρασκευὰς ἀφθόνους, ἃς αἱ
βασιλεῖαι χορηγοῦσιν, ἀλλὰ σωφροσύνῃ καὶ καρτερίᾳ
ὥσπερ τισὶν ἡνίαις ἐνδησάμενος αὐτὰς τὴν εἰς
 τὸ πρόσω φορὰν ἀνεχαίτιζε βίᾳ.</p></div>

<div type="textpart" subtype="section" n="26"><p>καὶ τῶν ἄλλων
μέντοι παθῶν ἕκαστον ἐξ ἑαυτοῦ μεμηνὸς καὶ
λελυττηκὸς φύσει τιθασεύων κἀξημερῶν ἐπράυνεν·
εἰ δέ που διακινηθείη μόνον ἡσυχῇ καὶ πτερύξαιτο,
κολάσεις ἐμβριθεστέρας παρείχετο ἢ διὰ λόγων



<pb n="6.290"/>
<milestone unit="altpage" n="85"/>ἐπιπλήξεις· καὶ συνόλως τὰς πρώτας τῆς ψυχῆς
ἐπιβολάς τε καὶ ὁρμὰς ὡς ἀφηνιαστὴν ἵππον ἐπετήρει
δεδιώς, μὴ προεκδραμοῦσαι τοῦ ἡνιοχεῖν
ὀφείλοντος λογισμοῦ πάντα διὰ πάντων συγχέωσιν·
αὗται γάρ εἰσιν αἱ ἀγαθῶν αἴτιαι καὶ κακῶν, ἀγαθῶν
μέν, ὅταν ἡγεμόνι λόγῳ πειθαρχῶσι, τῶν δ᾿
 ἐναντίων, ὅταν εἰς ἀναρχίαν ἐκδιαιτῶνται.</p></div>

<div type="textpart" subtype="section" n="27"><p>κατὰ
τὸ εἰκὸς οὖν οἵ τε συνδιατρίβοντες καὶ οἱ ἄλλοι
πάντες ἐτεθήπεσαν, ὡς ἐπὶ καινῷ θεάματι καταπληττόμενοι
καὶ τίς ἄρα ὁ ἐνοικῶν αὐτοῦ τῷ
σώματι καὶ ἀγαλματοφορούμενος νοῦς ἐστι, πότερον
ἀνθρώπειος ἢ θεῖος ἢ μικτὸς ἐξ ἀμφοῖν, διερευνώμενοι,
τῷ μηδὲν ἔχειν τοῖς πολλοῖς ὅμοιον, ἀλλ᾿
ὑπερκύπτειν καὶ πρὸς τὸ μεγαλειότερον ἐξῆρθαι.
</p></div>

<div type="textpart" subtype="section" n="28"><p> γαστρί τε γὰρ ἔξω τῶν ἀναγκαίων δασμῶν, οὓς ἡ
φύσις ἔταξεν, οὐδὲν πλέον ἐχορήγει, τῶν τε ὑπογαστρίων
ἡδονῶν εἰ μὴ μέχρι σπορᾶς παίδων
 γνησίων οὐδὲ ἐμέμνητο.</p></div>

<div type="textpart" subtype="section" n="29"><p>γενόμενός τε διαφερόντως
ἀσκητὴς ὀλιγοδεείας καὶ τὸν ἁβροδίαιτον βίον ὡς
οὐδεὶς ἕτερος χλευάσας—ψυχῇ γὰρ ἐπόθει μόνῃ
ζῆν, οὐ σώματι—τὰ φιλοσοφίας δόγματα διὰ τῶν
καθ᾿ ἑκάστην ἡμέραν ἔργων ἐπεδείκνυτο, λέγων μὲν
οἷα ἐφρόνει, πράττων δὲ ἀκόλουθα τοῖς λεγομένοις
εἰς ἁρμονίαν λόγου καὶ βίου, ἵν᾿ οἷος ὁ λόγος τοιοῦτος
ὁ βίος καὶ οἷος ὁ βίος τοιοῦτος ὁ λόγος ἐξετάζωνται
καθάπερ ἐν ὀργάνῳ μουσικῷ συνηχοῦντες.
</p></div>

<div type="textpart" subtype="section" n="30"><p>  οἱ μὲν οὖν πολλοί, κἂν αὐτὸ μόνον αὔρα
βραχεῖά τινος εὐτυχίας προσπέσῃ, φυσῶσι καὶ
πνέουσι μεγάλα καὶ καταλαζονευόμενοι τῶν ἀφανετέρων
καθάρματα καὶ παρενοχλήματα καὶ γῆς ἄχθη
καὶ ὅσα τοιαῦτα ἀποκαλοῦσιν, ὥσπερ τὸ ἀκλινὲς

<pb n="6.292"/>

τῆς εὐπραγίας ἐν βεβαίῳ παρ᾿ ἑαυτοῖς εὖ μάλα
σφραγισάμενοι μηδὲ μέχρι τῆς ὑστεραίας ἴσως διαμενοῦντες
 ἐν ὁμοίῳ.</p></div>

<div type="textpart" subtype="section" n="31"><p>τύχης γὰρ ἀσταθμητότερον
οὐδὲν ἄνω καὶ κάτω τὰ ἀνθρώπεια πεττευούσης, ἣ
μιᾷ πολλάκις ἡμέρᾳ τὸν μὲν ὑψηλὸν καθαιρεῖ, τὸν
δὲ ταπεινὸν μετέωρον ἐξαίρει· καὶ ταῦτα ὁρῶντες
ἀεὶ γινόμενα καὶ σαφῶς εἰδότες ὅμως ὑπερόπται μὲν
οἰκείων καὶ φίλων εἰσί, νόμους δὲ παραβαίνουσι,
καθ᾿ οὓς ἐγενήθησαν καὶ ἐτράφησαν, ἔθη δὲ πάτρια,
οἷς μέμψις οὐδεμία πρόσεστι δικαία, κινοῦσιν
ἐκδεδιῃτημένοι καὶ διὰ τὴν τῶν παρόντων ἀποδοχὴν
οὐδενὸς ἔτι τῶν ἀρχαίων μνήμην λαμβάνουσιν.
</p></div>

<div type="textpart" subtype="section" n="32"><p> <milestone unit="altchapter" n="7"/> ὁ δὲ ἐπ᾿ αὐτὸν φθάσας τὸν ὅρον τῆς ἀνθρωπίνης
εὐτυχίας καὶ θυγατριδοῦς μὲν τοῦ τοσούτου
βασιλέως νομισθείς, τῆς δὲ παππῴας ἀρχῆς ὅσον
οὐδέπω γεγονὼς ἐλπίσι  <milestone unit="altpage" n="86"/> ταῖς ἁπάντων διάδοχος
καὶ τί γὰρ ἄλλ᾿ ἢ ὁ νέος βασιλεὺς προσαγορευόμενος,
τὴν συγγενικὴν καὶ προγονικὴν ἐζήλωσε
παιδείαν, τὰ μὲν τῶν εἰσποιησαμένων ἀγαθά, καὶ εἰ
λαμπρότερα καιροῖς, νόθα εἶναι ὑπολαβών, τὰ δὲ
τῶν φύσει γονέων, εἰ καὶ πρὸς ὀλίγον ἀφανέστερα,
 οἰκεῖα γοῦν καὶ γνήσια·</p></div>

<div type="textpart" subtype="section" n="33"><p>καθάπερ τε κριτὴς ἀδέκαστος
τῶν γεννησάντων καὶ τῶν εἰσποιησαμένων
τοὺς μὲν εὐνοίᾳ καὶ τῷ φιλεῖν ἐκθύμως τοὺς δ᾿
εὐχαριστίαις ἀνθ᾿ ὧν εὖ ἔπαθεν ἠμείβετο καὶ μέχρι
παντὸς ἠμείψατ᾿ ἄν, εἰ μὴ κατεῖδεν ἐν τῇ χώρᾳ
μέγα καινουργηθὲν ὑπὸ τοῦ βασιλέως ἀσέβημα.



<pb n="6.294"/></p></div>

<div type="textpart" subtype="section" n="34"><p>
   ξένοι γὰρ ἦσαν, ὡς ἔφην πρότερον, οἱ
Ἰουδαῖοι, τῶν τοῦ ἔθνους ἀρχηγετῶν διὰ λιμὸν
ἀπορίᾳ τροφῆς ἐκ Βαβυλῶνος καὶ τῶν ἄνω σατραπειῶν
εἰς Αἴγυπτον μεταναστάντων, καὶ τρόπον
τινὰ ἱκέται καταπεφευγότες ὡς ἐπ᾿ ἄσυλον ἱερὸν
τήν τε βασιλέως πίστιν καὶ τὸν ἀπὸ τῶν οἰκητόρων
 ἔλεον.</p></div>

<div type="textpart" subtype="section" n="35"><p>οἱ γὰρ ξένοι παρ᾿ ἐμοὶ κριτῇ τῶν ὑποδεξαμένων
ἱκέται γραφέσθωσαν, μέτοικοι δὲ πρὸς ἱκέταις
καὶ φίλοι, σπεύδοντες εἰς ἀστῶν ἰσοτιμίαν καὶ
γειτνιῶντες ἤδη πολίταις, ὀλίγῳ τῶν αὐτοχθόνων
 διαφέροντες.</p></div>

<div type="textpart" subtype="section" n="36"><p>τούτους οὖν, οἳ τὴν μὲν οἰκείαν
ἀπέλιπον, εἰς δ᾿ Αἴγυπτον ἧκον ὡς ἐν δευτέρᾳ
πατρίδι μετ᾿ ἀσφαλείας οἰκήσοντες, ὁ τῆς χώρας
ἡγεμὼν ἠνδραποδίζετο καὶ ὡς πολέμου νόμῳ λαβὼν
αἰχμαλώτους ἢ πριάμενος παρὰ δεσποτῶν, οἷς ἦσαν
οἰκότριβες, ὑπήγετο καὶ δούλους ἀπέφαινε τοὺς οὐκ
ἐλευθέρους μόνον ἀλλὰ καὶ ξένους καὶ ἱκέτας καὶ
μετοίκους οὔτε αἰδεσθεὶς οὔτε δείσας τὸν ἐλευθέριον
καὶ ξένιον καὶ ἱκέσιον καὶ ἐφέστιον θεόν, ὃς
 τῶν τοιούτων ἐστὶν ἔφορος.</p></div>

<div type="textpart" subtype="section" n="37"><p>εἶτ᾿ ἐπιτάγματα ἐπέταττε
βαρύτερα τῆς δυνάμεως ἄλλους ἐπ᾿ ἄλλοις
πόνους προστιθείς, καὶ τοῖς ἀπαγορεύουσιν ὑπ᾿
ἀσθενείας ὁ σίδηρος εἵπετο· ἐπιστάτας &lt;γὰρ&gt; τῶν
ἔργων ἀνηλεεστάτους καὶ ὠμοθύμους οὐδενὶ συγγνώμης
μεταδιδόντας ᾑρεῖτο, οὓς “ἐργοδιώκτας”
 ἀπὸ τοῦ συμβεβηκότος ὠνόμαζον.</p></div>

<div type="textpart" subtype="section" n="38"><p>εἰργάζοντο δ᾿
οἱ μὲν πηλὸν εἰς πλίνθον σχηματίζοντες, οἱ δὲ
πανταχόθεν ἄχυρα συγκομίζοντες—πλίνθου γὰρ



<pb n="6.296"/>

ἄχυρα δεσμός—, οἱ δ᾿ ἦσαν ἀποτεταγμένοι πρὸς
οἰκιῶν καὶ τειχῶν καὶ πόλεων κατασκευὰς καὶ διωρύχων
ἀνατομάς, ὑλοφοροῦντες αὐτοὶ μεθ᾿ ἡμέραν
καὶ νύκτωρ ἄνευ διαδοχῆς, οὐδεμίαν ἔχοντες ἀνάπαυλαν,
ἀλλ᾿ οὐδ᾿ ὅσον καταδαρθεῖν αὐτὸ μόνον
ἐώμενοι,  <milestone unit="altpage" n="87"/> πάντα καὶ τὰ τῶν δημιουργῶν καὶ τὰ
τῶν ὑπουργῶν δρᾶν ἀναγκαζόμενοι, ὡς ἐν βραχεῖ
τὰ σώματα αὐτοῖς ἀπαγορεύειν, ἅτε καὶ τῆς ψυχῆς
 προαναπιπτούσης.</p></div>

<div type="textpart" subtype="section" n="39"><p>ἄλλοι γοῦν ἐπ᾿ ἄλλοις ἐξέθνῃσκον
ὡς ὑπὸ λοιμώδους φθορᾶς, οὓς ἀτάφους
ἔξω τῶν ὁρίων ἀπερρίπτουν οὐδὲ κόνιν ἐπαμήσασθαι
τοῖς σώμασιν ἐῶντες ἀλλ᾿ οὐδὲ δακρῦσαι
συγγενεῖς ἢ φίλους οὕτως οἰκτρῶς διαφθαρέντας·
ἀλλὰ καὶ τοῖς ἀδουλώτοις πάθεσι τῆς ψυχῆς, ἃ μόνα
σχεδὸν ἐξ ἁπάντων ἐλεύθερα ἡ φύσις ἀνῆκε, δεσποτείαν
ἐπηπείλουν οἱ ἀσεβεῖς ἀνάγκης ἀνυποίστῳ
βάρει δυνατωτέρας πιέζοντες.
</p></div>

<div type="textpart" subtype="section" n="40"><p> <milestone unit="altchapter" n="8"/> Ἐπὶ δὴ τούτοις ἀθυμῶν καὶ δυσχεραίνων
διετέλει μήτ᾿ ἀμύνασθαι τοὺς ἀδικοῦντας μήτε
βοηθεῖν τοῖς ἀδικουμένοις ἱκανὸς ὤν· ἃ δ᾿ οἷός τε
ἦν, διὰ λόγων ὠφέλει παραινῶν τοῖς μὲν ἐφεστῶσι
μετριάζειν καὶ τὸ σφοδρὸν τῶν ἐπιταγμάτων ὑπανιέναι
καὶ χαλᾶν, τοῖς δ᾿ ἐργαζομένοις φέρειν τὰ
παρόντα γενναίως ἄνδρας τε εἶναι τὰ φρονήματα
καὶ μὴ συγκάμνειν τὰς ψυχὰς τοῖς σώμασιν, ἀλλὰ
 χρηστὰ προσδοκᾶν ἐκ πονηρῶν·</p></div>

<div type="textpart" subtype="section" n="41"><p>πάντα γὰρ μεταβάλλειν
τὰ ἐν κόσμῳ πρὸς τἀναντίᾳ, νέφωσιν εἰς
αἰθρίαν, πνευμάτων βίας εἰς ἀέρα νήνεμον, κλύδωνα
θαλάττης εἰς ἡσυχίαν καὶ γαλήνην, τὰ δ᾿

<pb n="6.298"/>

ἀνθρώπεια καὶ μᾶλλον, ὅσῳ καὶ ἀσταθμητότερα.
</p></div>

<div type="textpart" subtype="section" n="42"><p> τοιούτοις κατεπᾴδων ὥσπερ ἀγαθὸς ἰατρὸς ᾤετο
τὰς νόσους καίτοι βαρυτάτας οὔσας ἐπικουφιεῖν·
αἱ δ᾿ ὁπότε λωφήσειαν, αὖθις ἐκ περιτροπῆς ἐπετίθεντο
φέρουσαί τι πάντως ἐκ τοῦ διαπνεῦσαι καινὸν
 κακὸν ἀργαλεώτερον τῶν προτέρων.</p></div>

<div type="textpart" subtype="section" n="43"><p>ἦσαν γάρ
τινες τῶν ἐφεστηκότων ἀτίθασοι σφόδρα καὶ λελυττηκότες,
μηδὲν εἰς ἀγριότητα τῶν ἰοβόλων καὶ
σαρκοβόρων διαφέροντες, ἀνθρωποειδῆ θηρία, τὴν
τοῦ σώματος μορφὴν εἰς δόκησιν ἡμερότητος ἐπὶ
θήρᾳ καὶ ἀπάτῃ προβεβλημένοι, σιδήρου καὶ ἀδάμαντος
 ἀπειθέστεροι.</p></div>

<div type="textpart" subtype="section" n="44"><p>τούτων ἕνα τὸν βιαιότατον,
ἐπειδὴ πρὸς τῷ μηδὲν ἐνδιδόναι καὶ ταῖς παρακλήσεσιν
ἔτι μᾶλλον ἐξετραχύνετο, τοὺς τὸ προσταχθὲν
μὴ ἀπνευστὶ καὶ ὀξυχειρίᾳ δρῶντας τύπτων, προπηλακίζων
ἄχρι θανάτου, πάσας αἰκιζόμενος αἰκίας,
ἀναιρεῖ δικαιώσας εὐαγὲς εἶναι τὸ ἔργον· καὶ ἦν
εὐαγὲς τὸν ἐπ᾿ ὀλέθρῳ ζῶντα ἀνθρώπων
ἀπόλλυσθαι.
</p></div>

<div type="textpart" subtype="section" n="45"><p> Ταῦτ᾿ ἀκούσας ὁ βασιλεὺς ἠγανάκτει δεινὸν
ἡγούμενος, οὐκ εἴ τις τέθνηκεν ἢ ἀνῄρηκεν ἀδίκως ἢ
δικαίως, ἀλλ᾿ εἰ ὁ θυγατριδοῦς αὐτῷ μὴ συμφρονεῖ
μηδὲ τοὺς αὐτοὺς ἐχθροὺς καὶ φίλους ὑπείληφεν,
ἀλλὰ μισεῖ μὲν οὓς αὐτὸς στέργει, φιλεῖ δὲ οὓς
προβέβληται καὶ ἐλεεῖ πρὸς οὓς ἀτρέπτως καὶ
ἀπαραιτήτως ἔχει.</p></div>

<div type="textpart" subtype="section" n="46"><p>
<milestone unit="para"/><milestone unit="altchapter" n="9"/> <milestone unit="altpage" n="88"/> λαβόμενοι δ᾿ ἅπαξ
ἀφορμῆς οἱ ἐν τέλει καὶ τὸν νεανίαν ὑφορώμενοι—ᾔδεσαν
γὰρ μνησικακήσοντα τῶν ἀνοσιουργημάτων

<pb n="6.300"/>

αὐτοῖς καὶ ἐπὶ καιρῶν ἀμυνούμενον—ἀναπεπταμένοις
ὠσὶ τοῦ πάππου μυρίας διαβολὰς ἐπήντλουν,
οἱ μὲν ἔνθεν, οἱ δ᾿ ἔνθεν, ὡς καὶ περὶ ἀφαιρέσεως
τῆς ἀρχῆς ἐμποιῆσαι δέος, “ἐπιθήσεται” λέγοντες,
“οὐδὲν φρονεῖ μικρόν, ἀεί τι προσπεριεργάζεται,
πρὸ καιροῦ βασιλείας ἐρᾷ, θωπεύει τινάς, ἑτέροις
ἀπειλεῖ, κτείνει χωρὶς δίκης, τοὺς μάλιστ᾿ εὔνους
σοι προβέβληται. τί δὴ μέλλεις, ἀλλ᾿ οὐχ ἃ διανοεῖται
δρᾶν ὑποτέμνεις; μέγα τοῖς ἐπιθεμένοις αἱ
τῶν ἐπιβουλευομένων ἀναβολαί.”
</p></div>

<div type="textpart" subtype="section" n="47"><p> Τοιαῦτα διεξιόντων, ὑπανεχώρησεν εἰς τὴν ὅμορον
Ἀραβίαν, ἔνθα διατρίβειν ἦν ἀσφαλές, ἅμα καὶ
τὸν θεὸν ποτνιώμενος, ἵνα τοὺς μὲν ἐξ ἀμηχάνων
ῥύσηται συμφορῶν, τοὺς δὲ μηδὲν παραλιπόντας
τῶν εἰς ἐπήρειαν ἀξίως τίσηται, παράσχῃ δ᾿ αὐτῷ
ταῦτ᾿ ἐπιδεῖν ἀμφότερα διπλασιάσας τὴν χάριν.
ὁ δὲ ἐπακούει τῶν εὐχῶν ἀγάμενος αὐτοῦ τὸ φιλόκαλον
ἦθος καὶ μισοπόνηρον, οὐκ εἰς μακρὰν τὰ
 κατὰ τὴν χώραν, ὡς θεῷ πρέπον, δικάσας.</p></div>

<div type="textpart" subtype="section" n="48"><p>ἐν ᾧ
δὲ ἔμελλε δικάζειν, τοὺς ἀρετῆς ἄθλους Μωυσῆς
διήθλει τὸν ἀλείπτην ἔχων ἐν ἑαυτῷ λογισμὸν
ἀστεῖον, ὑφ᾿ οὗ γυμναζόμενος πρὸς τοὺς ἀρίστους
βίους, τόν τε θεωρητικὸν καὶ πρακτικόν, ἐπονεῖτο
φιλοσοφίας ἀνελίττων ἀεὶ δόγματα καὶ τῇ ψυχῇ
διαγινώσκων εὐτρόχως καὶ μνήμῃ παρακατατιθέμενος
εἰς τὸ ἄληστον αὐτὰ καὶ τὰς οἰκείας αὐτίκα

<pb n="6.302"/>

πράξεις ἐφαρμόττων ἐπαινετὰς πάσας, ἐφιέμενος
οὐ τοῦ δοκεῖν ἀλλὰ τῆς ἀληθείας, διὰ τὸ προκεῖσθαι
σκοπὸν ἕνα τὸν ὀρθὸν τῆς φύσεως λόγον, ὃς μόνος
 ἐστὶν ἀρετῶν ἀρχή τε καὶ πηγή.</p></div>

<div type="textpart" subtype="section" n="49"><p>ἕτερος
μὲν οὖν ὀργὴν ἀμείλικτον βασιλέως ἀποδιδράσκων
καὶ ἄρτι πρῶτον εἰς ἀλλοδαπὴν ἀφιγμένος, μήπω
τοῖς τῶν ἐπιχωρίων ἔθεσιν ἐνωμιληκὼς μηδὲ
ἀκριβῶς ἐπιστάμενος οἷς χαίρουσιν ἢ ἀλλοτριοῦνται,
κἂν ἐσπούδασεν ἡσυχίᾳ χρώμενος ἀφανέστερον ζῆν
τοὺς πολλοὺς λανθάνων ἢ βουληθεὶς εἰς μέσον
παρέρχεσθαι τοὺς γοῦν δυνατοὺς καὶ τοὺς πλεῖστον
ἰσχύοντας λιπαρέσι θεραπείαις ἐξευμενίζεσθαι, παρ᾿
ὧν τις ὠφέλεια προσεδοκᾶτο καὶ βοήθεια, εἴ τινες
 ἐπελθόντες ἀπάγειν πρὸς βίαν ἐπειρῶντο.</p></div>

<div type="textpart" subtype="section" n="50"><p>ὁ δὲ τὴν
ἐναντίαν τοῦ εἰκότος ἀτραπὸν ἤλαυνε ταῖς τῆς
ψυχῆς ὑγιαινούσαις ὁρμαῖς ἑπόμενος καὶ μηδεμίαν
ἐῶν ὑποσκελίζεσθαι· διὸ καὶ τῆς ὑπούσης δυνάμεως
ἔστιν ὅτε πλέον ἐνεανιεύετο  <milestone unit="altpage" n="89"/> δύναμιν ἀκαθαίρετον
τὸ δίκαιον ἡγούμενος, ὑφ᾿ οὗ προτραπεὶς αὐτοκέλευστος
ἐπὶ τὴν τῶν ἀσθενεστέρων συμμαχίαν
ἵετο.
</p></div>

<div type="textpart" subtype="section" n="51"><p> <milestone unit="altchapter" n="10"/> Λέξω δὲ καὶ τὸ κατ᾿ ἐκεῖνον αὐτῷ τὸν χρόνον
πραχθέν, εἰ καὶ μικρὸν ὅσα γε τῷ δοκεῖν, ἀλλ᾿ οὐκ
ἀπὸ φρονήματος μικροῦ. κτηνοτροφοῦσιν Ἄραβες
καὶ νέμουσι τὰ θρέμματα οὐκ ἄνδρες μόνον ἀλλὰ
καὶ γυναῖκες νέοι τε καὶ παρθένοι παρ᾿ αὐτοῖς, οὐχὶ
τῶν ἠμελημένων καὶ ἀδόξων μόνον ἀλλὰ καὶ τῶν
 ἄγαν ἐπιφανῶν.</p></div>

<div type="textpart" subtype="section" n="52"><p>ἑπτὰ δὴ κόραι πατρὸς ἱερέως
ποίμνην ἄγουσαι παρῆσαν ἐπί τινα πηγὴν καὶ τῶν
ἱμονιῶν ἐκδησάμενοι τοὺς καδίσκους ἄλλη διαδεχομένη
παρ᾿ ἄλλης ὑπὲρ τῆς ἐν τῷ πονεῖν ἰσομοιρίας

<pb n="6.304"/>

μάλα προθύμως τὰς δεξαμενάς, αἳ πλησίον ἔκειντο,
 πληροῦσιν.</p></div>

<div type="textpart" subtype="section" n="53"><p>ἐπιφοιτήσαντες δ᾿ ἕτεροι ποιμένες καὶ
τῆς τῶν παρθένων ἀσθενείας ὑπεριδόντες τὰς μὲν
ἐπεχείρουν μετὰ τῆς ποίμνης ἐλαύνειν, τὰ δ᾿ οἰκεῖα
θρέμματα προσῆγον ἐπὶ τὸ εὐτρεπισθὲν ποτὸν
 ἀλλότριον καρπωσόμενοι πόνον.</p></div>

<div type="textpart" subtype="section" n="54"><p>ἰδὼν δὲ Μωυσῆς
τὸ γενόμενον—οὐ γὰρ ἦν πόρρω—συντείνας ἔθει καὶ
πλησίον στὰς “οὐ παύσεσθε” εἶπεν “ἀδικοῦντες,
τὴν ἐρημίαν νομίζοντες εἶναι πλεονεξίαν; βραχίονας
καὶ πήχεις ἀργοὺς τρέφοντες οὐκ ἐρυθριᾶτε;
χαῖται βαθεῖαι καὶ σάρκες ὑμεῖς ἐστε, οὐκ ἄνδρες·
αἱ μὲν κόραι νεανιεύονται μηδὲν ὀκνοῦσαι τῶν
 πρακτέων, οἱ δὲ νεανίαι κορικῶς ἤδη τρυφᾶτε.</p></div>

<div type="textpart" subtype="section" n="55"><p>οὐ
βαδιεῖσθε; οὐχ ὑπεκστήσεσθε ταῖς πρότερον ἡκούσαις,
ὧν καὶ τὸ ποτόν ἐστι; δικαίως ἂν αὐταῖς
ἐπαντλήσαντες, ἵν᾿ ἀφθονώτερον ὕδωρ εἴη, καὶ τὸ
εὐτρεπισθὲν ἀφελέσθαι σπεύδετε; ἀλλὰ μὰ τὸν
οὐράνιον τῆς δίκης ὀφθαλμὸν οὐκ ἀφελεῖσθε βλέποντα
 καὶ τὰ ἐν τοῖς ἐρημοτάτοις.</p></div>

<div type="textpart" subtype="section" n="56"><p>ἐμὲ γοῦν
ἐχειροτόνησε βοηθὸν οὐ προσδοκηθέντα· καὶ γάρ
εἰμι σύμμαχος ταῖς ἀδικουμέναις μετὰ μεγάλης
χειρός, ἣν οὐ θέμις πλεονέκταις ὁρᾶν· αἰσθήσεσθε
δὲ αὐτῆς ἐκ τοῦ ἀφανοῦς τιτρωσκούσης, εἰ μὴ
 μεταβάλοιτε.</p></div>

<div type="textpart" subtype="section" n="57"><p>” ταῦτα διεξιόντος, φοβηθέντες, ἐπεὶ
καὶ λέγων ἅμα ἐνεθουσία μεταμορφούμενος εἰς
προφήτην, μὴ χρησμοὺς καὶ λόγια θεσπίζει, καταπειθεῖς
τε γίνονται καὶ τὴν ποίμνην τῶν παρθένων
ἐπὶ τὰς δεξαμενὰς ἄγονται πρότερον μεταστησάμενοι
 τὰς ἑαυτῶν.</p></div>

<div type="textpart" subtype="section" n="58"><p>
<milestone unit="para"/><milestone unit="altchapter" n="11"/> αἱ δ᾿ ἐπανῄεσαν
οἴκαδε σφόδρα γεγηθυῖαι καὶ τὰ συμβάντα παρ᾿
ἐλπίδας ἐκδιηγοῦντο, ὡς πολὺν ἵμερον ἐνεργάσασθαι

<pb n="6.306"/>

τοῦ ξένου τῷ πατρί. κατεμέμφετο γοῦν αὐτὰς
ἐπ᾿ ἀχαριστίᾳ τοιαῦτα λέγων· “τί παθοῦσαι μεθίετε,
δέον ἄγειν εὐθὺς καὶ εἴπερ ἀνεδύετο λιπαρεῖν;
ἤ τινα μισανθρωπίαν μου κατέγνωτε; ἢ δεύτερον
περιπεσεῖν ἀδίκοις οὐ  <milestone unit="altpage" n="90"/> προσδοκᾶτε; βοηθῶν ἀπορεῖν
ἀνάγκη τοὺς ἐπιλήσμονας χαρίτων. ἀλλ᾿ ὅμως
ἀναδραμοῦσαι (τὸ γὰρ ἁμάρτημα μέχρι νῦν ἐστιν
ἰάσιμον) ἴτε μετὰ σπουδῆς καὶ καλεῖτε ξενίων μὲν
πρότερον αὖθις δὲ καὶ ἀμοιβῆς (ὀφείλεται γὰρ αὐτῷ
 χάρις) μεθέξοντα.</p></div>

<div type="textpart" subtype="section" n="59"><p>” συντείνασαι δὲ καταλαμβάνουσιν
αὐτὸν οὐ πόρρω τῆς πηγῆς καὶ δηλώσασαι
τὰ ἀπὸ τοῦ πατρὸς οἴκαδε συμπείθουσιν ἥκειν. ὁ
δὲ πατὴρ τὴν μὲν ὄψιν εὐθὺς τὸ δὲ βούλημα ὀλίγον
ὕστερον καταπλαγεὶς—ἀρίδηλοι γὰρ αἱ μεγάλαι
φύσεις καὶ οὐ μήκει χρόνου γνωριζόμεναι—δίδωσι
τὴν καλλιστεύουσαν αὐτῷ τῶν θυγατέρων γυναῖκα,
δι᾿ ἑνὸς ἔργου πάνθ᾿ ὅσα τῶν εἰς καλοκἀγαθίαν
μαρτυρήσας καὶ ὡς ἀξιέραστον μόνον τὸ καλόν
ἐστι τῆς ἀφ᾿ ἑτέρου συστάσεως οὐ δεόμενον, ἀλλ᾿
ἐν ἑαυτῷ περιφέρον τὰ γνωρίσματα.
</p></div>

<div type="textpart" subtype="section" n="60"><p> μετὰ δὲ τὸν γάμον παραλαβὼν τὰς ἀγέλας ἐποίμαινε
προδιδασκόμενος εἰς ἡγεμονίαν· ποιμενικὴ
γὰρ μελέτη καὶ προγυμνασία βασιλείας τῷ μέλλοντι
τῆς ἡμερωτάτης τῶν ἀνθρώπων ἐπιστατεῖν ἀγέλης,
καθάπερ καὶ τοῖς πολεμικοῖς τὰς φύσεις τὰ κυνηγέσια—θήραις
γὰρ ἐμπρομελετῶσιν οἱ πρὸς τὰς
στραταρχίας ἀλειφόμενοι—
<note n="6.306.1">Cohn’s punctuation (colon after κυνηγέσια, comma after ἀλειφόμενοι) is faulty here. τῶν ἀλόγων κτλ. is common to both shepherding and hunting.</note>
 τῶν ἀλόγων οἷά τινος
ὕλης ὑποβεβλημένων πρὸς ἄσκησιν τῆς καθ᾿ ἑκάτερον




<pb n="6.308"/>

καιρὸν ἀρχῆς, τόν τε πολέμου καὶ τὸν εἰρήνης.
</p></div>

<div type="textpart" subtype="section" n="61"><p> ἡ μὲν γὰρ τῶν ἀγρίων θήρα στρατηγικὸν κατ᾿
ἐχθρῶν ἐστι γύμνασμα, ἡ δὲ τῶν ἡμέρων ἐπιμέλεια
καὶ προστασία βασιλικὸν πρὸς ὑπηκόους ἀγώνισμα·
διὸ καὶ “ποιμένες λαῶν” οἱ βασιλεῖς, οὐχ ὡς
ὄνειδος ἀλλ᾿ ὡς ὑπερβάλλουσα τιμή, προσαγορεύονται.
</p></div>

<div type="textpart" subtype="section" n="62"><p> καί μοι δοκεῖ μὴ πρὸς δόξας τῶν πολλῶν
ἀλλὰ πρὸς ἀλήθειαν ἐρευνωμένῳ τὸ πρᾶγμα—γελάτω
δ᾿ ὁ βουλόμενος—μόνος ἂν γενέσθαι βασιλεὺς
τέλειος ὁ τὴν ποιμενικὴν ἐπιστήμην ἀγαθός,
ἐν ἐλάττοσι ζῴοις παιδευθεὶς τὰ τῶν κρειττόνων·
ἀμήχανον γὰρ τὰ μεγάλα πρὸ τῶν μικρῶν
τελεσθῆναι.
</p></div>

<div type="textpart" subtype="section" n="63"><p> <milestone unit="altchapter" n="12"/> Γενόμενος οὖν τῶν καθ᾿ αὑτὸν ἀγελαρχῶν
ἄριστος καὶ ποριστὴς &lt;τῶν&gt; ὅσα πρὸς τὴν τῶν
θρεμμάτων συνέτεινεν ὠφέλειαν ἱκανὸς ἐκ τοῦ
μηδὲν ἀποκνεῖν ἀλλ᾿ ἐθελουργῷ καὶ αὐτοκελεύστῳ
προθυμίᾳ
<note n="6.308.1">MSS. προστασία.</note>
 εἰς δέον τῇ προστασίᾳ χρῆσθαι μετὰ <milestone unit="altpage" n="91"/>
καθαρᾶς
<note n="6.308.2">MSS. χαρᾶς.</note>
 καὶ ἀδόλου πίστεως ηὔξησε τὰς ἀγέλας·
</p></div>

<div type="textpart" subtype="section" n="64"><p> ὡς ὑπὸ τῶν ἄλλων νομέων ἤδη καὶ φθονεῖσθαι
μηδὲν ὁμοιότροπον ἐν ταῖς ἰδίαις ποίμναις ὁρώντων,
αἷς εὐτυχὲς εἶναι ἐδόκει ἡ ἐν ὁμοίῳ μονή, ταῖς δὲ
τὸ μὴ βελτιοῦσθαι καθ᾿ ἑκάστην ἡμέραν ἐλάττωσις
διὰ τὸ μεγάλας εἰωθέναι λαμβάνειν ἐπιδόσεις ἐκ μὲν





<pb n="6.310"/>

εὐσαρκίας καὶ πιότητος εἰς κάλλος, εἰς δὲ πλῆθος
ἐξ εὐτοκίας καὶ τῶν περὶ δίαιταν ὑγιεινῶν.
</p></div>

<div type="textpart" subtype="section" n="65"><p> ἄγων δὲ
<note n="6.310.1">MSS. τε.</note>
 τὴν ποίμνην εἰς τόπον εὔυδρόν τε καὶ
εὔχορτον, ἔνθα συνέβαινε καὶ πολλὴν πόαν προβατεύσιμον
ἀναδίδοσθαι, γενόμενος πρός τινι νάπει
θέαμα ἐκπληκτικώτατον ὁρᾷ. βάτος ἦν, ἀκανθῶδές
τι φυτὸν καὶ ἀσθενέστατον· οὗτος, οὐδενὸς πῦρ
προσενεγκόντος, ἐξαίφνης ἀνακαίεται καὶ περισχεθεὶς
ὅλος ἐκ ῥίζης εἰς ἀκρέμονα πολλῇ φλογὶ
καθάπερ ἀπό τινος πηγῆς ἀνομβρούσης διέμενε
σῷος, οὐ κατακαιόμενος, οἷά τις ἀπαθὴς οὐσία
καὶ οὐχ ὕλη πυρὸς αὐτὸς ὤν, ἀλλὰ τροφῇ χρώμενος
 τῷ πυρί.</p></div>

<div type="textpart" subtype="section" n="66"><p>κατὰ δὲ μέσην τὴν φλόγα μορφή τις
ἦν περικαλλεστάτη, τῶν ὁρατῶν ἐμφερὴς οὐδενί,
θεοειδέστατον ἄγαλμα, φῶς αὐγοειδέστερον τοῦ
πυρὸς ἀπαστράπτουσα, ἣν ἄν τις ὑπετόπησεν
εἰκόνα τοῦ ὄντος εἶναι· καλείσθω δὲ ἄγγελος, ὅτι
σχεδὸν τὰ μέλλοντα γενήσεσθαι διήγγελλε τρανοτέρᾳ
φωνῆς ἡσυχίᾳ διὰ τῆς μεγαλουργηθείσης
 ὄψεως.</p></div>

<div type="textpart" subtype="section" n="67"><p>σύμβολον γὰρ ὁ μὲν καιόμενος
βάτος τῶν ἀδικουμένων, τὸ δὲ φλέγον πῦρ τῶν
ἀδικούντων, τὸ δὲ μὴ κατακαίεσθαι τὸ καιόμενον
τοῦ μὴ πρὸς τῶν ἐπιτιθεμένων φθαρήσεσθαι τοὺς
ἀδικουμένους, ἀλλὰ τοῖς μὲν ἄπρακτον καὶ ἀνωφελῆ
γενέσθαι τὴν ἐπίθεσιν, τοῖς δὲ τὴν ἐπιβουλὴν
ἀζήμιον, ὁ δὲ ἄγγελος προνοίας τῆς ἐκ θεοῦ τὰ
λίαν φοβερὰ παρὰ τὰς ἁπάντων ἐλπίδας κατὰ
 πολλὴν ἡσυχίαν ἐξευμαρίζοντος.</p></div>

<div type="textpart" subtype="section" n="68"><p>
<milestone unit="para"/><milestone unit="altchapter" n="13"/> τὴν δὲ
εἰκασίαν ἀκριβῶς ἐπισκεπτέον. ὁ βάτος, ὡς ἐλέχθη,


<pb n="6.312"/>

φυτὸν ἀσθενέστατον ἀλλ᾿ οὐδὲ ἄκεντρον, ὡς
εἰ καὶ μόνον ἐπιψαύσειέ τις τιτρώσκειν, οὔτ᾿ ἐξαναλώθη
τῷ φύσει δαπανηρῷ πυρί, τοὐναντίον δὲ
ἐφυλάχθη πρὸς αὐτοῦ καὶ διαμένων ὁποῖος ἦν πρὶν
ἀνακαίεσθαι μηδὲν ἀποβαλὼν τὸ παράπαν αὐγὴν
προσέλαβε.</p></div>

<div type="textpart" subtype="section" n="69"><p><milestone unit="altpage" n="92"/> τοῦθ᾿ ἅπαν ὑπογραφή τίς ἐστι τῆς
ἐθνικῆς ὑποθέσεως,
<note n="6.312.1">A strange use of the word. Cohn suggests διαθέσεως.</note>
 ἣ κατ᾿ ἐκεῖνον τὸν χρόνον
ἐπεῖχε, μόνον οὐ βοῶσα τοῖς ἐν συμφοραῖς· “μὴ
ἀναπίπτετε, τὸ ἀσθενὲς ὑμῶν δύναμίς ἐστιν, ἣ καὶ
κεντεῖ καὶ κατατρώσει μυρίους. ὑπὸ τῶν ἐξαναλῶσαι
γλιχομένων τὸ γένος ἀκόντων διασωθήσεσθε
μᾶλλον ἢ ἀπολεῖσθε, τοῖς κακοῖς οὐ κακωθήσεσθε,
ἀλλ᾿ ὅταν μάλιστα πορθεῖν νομίσῃ τις ὑμᾶς, τότε
 μάλιστα πρὸς εὔκλειαν ἐκλάμψετε.</p></div>

<div type="textpart" subtype="section" n="70"><p>” πάλιν τὸ πῦρ
φθοροποιὸς
<note n="6.312.2">I suggest φθοροποιὸς &lt;φθοροποιεῖται&gt;. See note <hi rend="italic">a</hi>.</note>
 οὐσία διελέγχουσα τοὺς ὠμοθύμους·
“μὴ ταῖς ἰδίαις ἀλκαῖς ἐπαίρεσθε, τὰς ἀμάχους
ῥώμας ἰδόντες καθαιρουμένας σωφρονίσθητε· ἡ μὲν
καυστικὴ δύναμις τῆς φλογὸς ὡς ξύλον καίεται, τὸ
δὲ φύσει καυστὸν ξύλον οἷα πῦρ ἐμφανῶς καίει.”
</p></div>

<div type="textpart" subtype="section" n="71"><p> <milestone unit="altchapter" n="14"/> Τὸ τεράστιον τοῦτο καὶ τεθαυματουργημένον
δείξας ὁ θεὸς τῷ Μωυσεῖ, παραίνεσιν ἐναργεστάτην
τῶν μελλόντων ἀποτελεῖσθαι, καὶ διὰ
χρησμῶν ἄρχεται προτρέπειν αὐτὸν ἐπὶ τὴν τοῦ
ἔθνους σπεύδειν ἐπιμέλειαν, ὡς οὐ μόνον ἐλευθερίας
παραίτιον ἀλλὰ καὶ ἡγεμόνα τῆς ἐνθένδε ἀποικίας
οὐκ εἰς μακρὰν γενησόμενον, ὁμολογῶν ἐν ἅπασι
 συλλήψεσθαι.</p></div>

<div type="textpart" subtype="section" n="72"><p>“κακουμένων γὰρ ἐκ πολλοῦ καὶ





<pb n="6.314"/>

δυσανασχέτους ὕβρεις ὑπομενόντων, οὐδενὸς ἀνθρώπων
οὔτ᾿ ἐπικουφίζοντος οὔτ᾿ ἐλεοῦντος τὰς
συμφοράς, οἶκτον” φησίν “αὐτὸς ἔλαβον. καὶ
γὰρ &lt;οἶδ᾿&gt; ἰδίᾳ ἕκαστον καὶ πάντας ὁμοθυμαδὸν
ἐφ᾿ ἱκετείας καὶ λιτὰς τραπομένους ἐλπίζειν τὴν
ἐξ ἐμοῦ βοήθειαν· εἰμὶ δὲ τὴν φύσιν ἤπιος καὶ
 γνησίοις ἱκέταις ἵλεως.</p></div>

<div type="textpart" subtype="section" n="73"><p>ἴθι δὴ πρὸς τὸν βασιλέα
τῆς χώρας μηδὲν εὐλαβηθεὶς τὸ παράπαν—ὁ μὲν
γὰρ πρότερος τέθνηκεν, ὃν ἀπεδίδρασκες διὰ φόβον
ἐπιβουλῆς, ἕτερος δὲ τὴν χώραν ἐπιτέτραπται μηδενὸς
τῶν πραγμάτων σοι μνησικακῶν—καὶ τὴν τοῦ
ἔθνους γερουσίαν προσπαραλαβὼν εἰπὲ χρησμῷ
προσκεκλῆσθαι ὑπ᾿ ἐμοῦ τὸ ἔθνος, ἵνα κατὰ τὰ
πάτρια θύσῃ τριῶν ἡμερῶν ὁδὸν ἔξω τῶν ὅρων τῆς
 χώρας προελθόν.</p></div>

<div type="textpart" subtype="section" n="74"><p>” ὁ δὲ οὐκ ἀγνοῶν ἐπὶ τοῖς λεγομένοις
ἀπιστήσοντας τούς τε ὁμοφύλους καὶ τοὺς
ἄλλους ἅπαντας “ἐὰν οὖν” φησί “πυνθάνωνται, τί
τὸ ὄνομα τῷ πέμψαντι, μηδ᾿ αὐτὸς εἰπεῖν ἔχων ἆρ᾿
 οὐ δόξω διαπατᾶν;</p></div>

<div type="textpart" subtype="section" n="75"><p>” ὁ δὲ “τὸ μὲν πρῶτον λέγε”
φησίν “αὐτοῖς, ὅτι ἐγώ εἰμι ὁ ὤν, ἵνα μαθόντες
διαφορὰν ὄντος τε καὶ μὴ ὄντος προσαναδιδαχθῶσιν,
ὡς οὐδὲν ὄνομα τὸ παράπαν ἐπ᾿ ἐμοῦ κυριολογεῖται,
 ᾧ μόνῳ πρόσεστι τὸ εἶναι.</p></div>

<div type="textpart" subtype="section" n="76"><p>ἐὰν δ᾿ ἀσθενέστεροι
τὰς φύσεις ὄντες ἐπιζητῶσι πρόσρησιν, δήλωσον
αὐτοῖς μὴ μόνον τοῦθ᾿ ὅτι  <milestone unit="altpage" n="93"/> θεός εἰμι, ἀλλ᾿ ὅτι καὶ
τριῶν τῶν ἐπωνύμων ἀνδρῶν ἀρετῆς, θεὸς Ἀβραὰμ
καὶ θεὸς Ἰσαὰκ καὶ θεὸς Ἰακώβ, ὧν ὁ μὲν τῆς
διδακτῆς, ὁ δὲ τῆς φυσικῆς, ὁ δὲ τῆς ἀσκητικῆς
σοφίας κανών ἐστιν. ἐὰν δὲ ἔτι ἀπιστῶσι, τρισὶ
σημείοις ἀναδιδαχθέντες μεταβαλοῦσιν, ἃ πρότερον
 οὔτε τις εἶδεν οὔτε ἤκουσεν ἀνθρώπων.</p></div>

<div type="textpart" subtype="section" n="77"><p>” ἦν δὲ τὰ

<pb n="6.316"/>

σημεῖα τοιάδε· ῥάβδον, ἣν εἶχεν, εἰς τοὔδαφος ῥῖψαι
κελεύει· ἡ δ᾿ αὐτίκα ψυχωθεῖσα εἷρπε καὶ τῶν
ἀπόδων τὸ ἡγεμονικώτατον ὑπερμεγέθης δράκων
γίνεται τελειότατος· ταχέως δ᾿ ἀποχωρήσας ἀπὸ
τοῦ ζῴου καὶ διὰ δέος ἤδη πρὸς φυγὴν ὁρμῶν
μετακαλεῖται καὶ θεοῦ προστάξαντος ἅμα τε θάρσος
 ἐμποιήσαντος ἐπιδράττεται τῆς οὐρᾶς.</p></div>

<div type="textpart" subtype="section" n="78"><p>ὁ δὲ ἰλυσπώμενος
ἔτι κατὰ τὴν ἐπαφὴν ἵσταται καὶ πρὸς
μῆκος εὖ μάλα ταθεὶς εὐθὺς εἰς βακτηρίαν μετεστοιχειοῦτο
τὴν αὐτήν, ὡς θαυμάζειν μὲν τὰς μεταβολὰς
ἀμφοτέρας, ποτέρα δὲ καταπληκτικωτέρα,
μὴ δύνασθαι διακρίνειν, τῆς ψυχῆς ἰσορρόπῳ
 πληχθείσης φαντασίᾳ.</p></div>

<div type="textpart" subtype="section" n="79"><p>τοῦτο μὲν δὴ πρῶτον,
ἕτερον δ᾿ οὐκ εἰς μακρὰν ἐθαυματουργεῖτο· τῶν
χειρῶν τὴν ἑτέραν προστάττει τοῖς κόλποις ἐπικρύψαντα
μικρὸν ὕστερον προενεγκεῖν· δράσαντος
δὲ τὸ κελευσθέν, ἡ χεὶρ λευκοτέρα χιόνος ἐξαπιναίως
ἀναφαίνεται· πάλιν δὲ καθέντος εἰς τοὺς
κόλπους καὶ ἀνενεγκόντος, εἰς τὴν αὐτὴν χρόαν
 τρέπεται τὸ οἰκεῖον ἀπολαβοῦσα εἶδος.</p></div>

<div type="textpart" subtype="section" n="80"><p>ταῦτα μὲν
οὖν ὑπὸ μόνου μόνος ἐπαιδεύετο, ὡς παρὰ διδασκάλῳ
γνώριμος, ἔχων παρ᾿ ἑαυτῷ τὰ τῶν τεράτων
ὄργανα, τήν τε χεῖρα καὶ τὴν βακτηρίαν, οἷς
 προεφωδιάσθη.</p></div>

<div type="textpart" subtype="section" n="81"><p>τρίτον δ᾿ ἐπιφέρεσθαι μὲν οὐκ ἦν
οὐδὲ προδιδάσκεσθαι, ἔμελλε δ᾿ ἐκπλήττειν οὐκ
ἔλαττον τὴν ἀρχὴν τοῦ γίνεσθαι λαβὸν ἐν Αἰγύπτῳ.
ἦν δὲ τοιοῦτο· “τοῦ ποταμίου” φησίν “ὕδατος
ὅσον ἂν ἀρυσάμενος ἐπὶ τὴν γῆν ἐκχέῃς, αἷμα
ξανθότατον ἔσται πρὸς τῇ χρόᾳ καὶ τὴν δύναμιν
 ἑτεροιωθὲν εἰς ἀλλαγὴν παντελῆ.</p></div>

<div type="textpart" subtype="section" n="82"><p>” πιστὸν δ᾿ ὡς

<pb n="6.318"/>

ἔοικε καὶ τοῦτ᾿ ἀνεφαίνετο, οὐ μόνον διὰ τὸ τοῦ
λέγοντος ἀψευδές, ἀλλὰ καὶ διὰ τὰ ἤδη προεπιδειχθέντα
ἐπί τε τῆς χειρὸς καὶ τῆς βακτηρίας θαυματουργήματα.
</p></div>

<div type="textpart" subtype="section" n="83"><p>  πιστεύων δ᾿ ὅμως παρῃτεῖτο
τὴν χειροτονίαν ἰσχνόφωνον καὶ βραδύγλωσσον,
οὐκ εὔλογον, αὑτὸν εἶναι φάσκων καὶ
μάλιστ᾿ ἀφ᾿ οὗ λέγοντος ἤκουε θεοῦ· νομίσας γὰρ
τὴν ἀνθρωπίνην λογιότητα κατὰ σύγκρισιν τῆς
θείας
<note n="6.318.1">MSS. ἀληθείας.</note>
 ἀφωνίαν εἶναι καὶ ἅμα τὴν φύσιν εὐλαβὴς ὢν
ὑπεστέλλετο  <milestone unit="altpage" n="94"/> τοῖς ὑπερόγκοις, τὰ λίαν μεγάλα
κρίνων οὐ καθ᾿ αὑτόν, καὶ παρεκάλει ἕτερον ἑλέσθαι
τὸν εὐμαρῶς ἕκαστα τῶν ἐπισταλέντων διαπράξασθαι
 δυνησόμενον.</p></div>

<div type="textpart" subtype="section" n="84"><p>ὁ δ᾿ ἀποδεξάμενος αὐτὸν τῆς
αἰδοῦς “ἆρά γε ἀγνοεῖς” εἶπε “τὸν δόντα ἀνθρώπῳ
στόμα καὶ κατασκευάσαντα γλῶτταν καὶ
ἀρτηρίαν καὶ τὴν ἅπασαν λογικῆς φωνῆς ὀργανοποιίαν;
αὐτός εἰμι ἐγώ. μηδὲν οὖν δείσῃς· ἐμοῦ
γὰρ ἐπινεύσαντος ἀρθρωθήσεται πάντα καὶ μεταβαλεῖ
πρὸς τὸ μέτριον, ὡς μηδενὸς ἔτι ἐμποδίζοντος
ῥεῖν εὔτροχον καὶ λεῖον ἀπὸ καθαρᾶς πηγῆς τὸ τῶν
λόγων νᾶμα. χρεία δ᾿ εἰ γένοιτο ἑρμηνέως, ὑποδιακονικὸν
στόμα τὸν ἀδελφὸν ἕξεις, ἵν᾿ ὁ μὲν τῷ
πλήθει ἀπαγγέλλῃ τὰ ἀπὸ σοῦ, σὺ δ᾿ ἐκείνῳ τὰ
θεῖα.”
</p></div>

<div type="textpart" subtype="section" n="85"><p> <milestone unit="altchapter" n="15"/> Ταῦτ᾿ ἀκούσας—οὐ γὰρ ἦν εἰς ἅπαν ἀντιλέγειν
ἀσφαλὲς οὐδ᾿ ἀκίνδυνον—ἄρας ἐβάδιζε μετὰ
γυναικὸς καὶ τέκνων ὁδὸν τὴν ἐπ᾿ Αἴγυπτον, καθ᾿
ἣν ὑπαντήσαντα τὸν ἀδελφὸν πείθει συνακολουθεῖν
ὑπειπὼν τὰ θεῖα λόγια· τῷ δ᾿ ἄρα προϋπείργαστο ἡ


<pb n="6.320"/>

ψυχὴ κατ᾿ ἐπιφροσύνην θεοῦ πρὸς πειθαρχίαν, ὡς
ἀνενδοιάστως συναινεῖν καὶ ἑτοίμως ἕπεσθαι.
</p></div>

<div type="textpart" subtype="section" n="86"><p> παραγενόμενοι δ᾿ εἰς Αἴγυπτον γνώμῃ καὶ ψυχῇ
μιᾷ τὸ μὲν πρῶτον τοὺς δημογέροντας τοῦ ἔθνους
συναγαγόντες ἐν ἐπορρήτῳ μηνύουσι τοὺς χρησμοὺς
καὶ ὡς ἔλεον καὶ οἶκτον λαβὼν αὐτῶν ὁ θεὸς ἐλευθερίαν
καὶ τὴν ἐνθένδε μετανάστασιν εἰς ἀμείνω
χώραν ὁμολογῶν αὐτὸς ἔσεσθαι τῆς ὁδοῦ ἡγεμὼν
 ὑπισχνεῖται.</p></div>

<div type="textpart" subtype="section" n="87"><p>μετὰ δὲ ταῦτα καὶ τῷ βασιλεῖ θαρροῦσιν
ἤδη διαλέγεσθαι περὶ τοῦ τὸν λεὼν ἱερουργήσοντα
ἐκπέμψαι τῶν ὅρων· δεῖν γὰρ ἔφασκον ἐν
ἐρήμῳ τὰς πατρίους θυσίας ἐπιτελεσθῆναι, μὴ κατὰ
τὰ αὐτὰ ταῖς τῶν ἄλλων ἀνθρώπων γινομένας,
ἀλλὰ τρόπῳ καὶ νόμῳ διαφεύγοντι τὴν κοινότητα
 διὰ τὰς τῶν ἐθῶν ἐξαιρέτους ἰδιότητας.</p></div>

<div type="textpart" subtype="section" n="88"><p>ὁ δ᾿ ἐξ
ἔτι σπαργάνων προγονικῷ τύφῳ τὴν ψυχὴν πεπιεσμένος
καὶ μηδένα τὸ παράπαν νοητὸν θεὸν ἔξω τῶν
ὁρατῶν νομίζων ἀποκρίνεται πρὸς ὕβριν εἰπών·
“τίς ἐστιν οὗ χρή με ὑπακούειν; οὐκ οἶδα τὸν
λεγόμενον τοῦτον καινὸν κύριον· οὐκ ἐξαποστέλλω
τὸ ἔθνος ἐπὶ προφάσει ἑορτῆς καὶ θυσιῶν ἀφηνιάσον.”
</p></div>

<div type="textpart" subtype="section" n="89"><p> εἶθ᾿ ἅτε χαλεπὸς καὶ βαρύμηνις καὶ
ἀπαραίτητος τὴν ὀργὴν κελεύει τοὺς τοῖς ἔργοις
ἐφεστῶτας προπηλακίζεσθαι ὡς ἀνέσεις καὶ σχολὴν
ἐνδιδόντας, ἀνέσεως καὶ σχολῆς εἶναι λέγων τὸ
βουλεύεσθαι περὶ θυσιῶν καὶ ἑορτῶν· τοὺς γὰρ ἐν
ἀνάγκαις τούτων οὐδὲ μεμνῆσθαι, ἀλλ᾿ οἷς ὁ βίος
 ἐν εὐπαθείᾳ πολλῇ καὶ τρυφῇ.</p></div>

<div type="textpart" subtype="section" n="90"><p>βαρυτέρας οὖν ἢ
πρότερον συμφορὰς ὑπομενόντων καὶ ἐπὶ τοῖς ἀμφὶ



<pb n="6.322"/>
Μωυσῆν δυσχεραινόντων ὡς  <milestone unit="altpage" n="95"/> ἀπατεῶσι καὶ τὰ μὲν
λάθρα τὰ δὲ φανερῶς κακηγορούντων καὶ ἀσεβείας
<note n="6.322.1">MSS. ἀσέβειαν.</note>

αἰτιωμένων ἐπὶ τῷ δοκεῖν θεοῦ κατεψεῦσθαι, δεικνύειν
ἄρχεται Μωυσῆς ἃ προὐδιδάχθη τέρατα,
νομίσας τοὺς θεασομένους ἐκ τῆς ἐπεχούσης ἀπιστίας
εἰς πίστιν τῶν λεγομένων μεταβαλεῖν.
</p></div>

<div type="textpart" subtype="section" n="91"><p> ἡ δὲ τῶν τεράτων ἐπίδειξις ἐγένετο καὶ τῷ βασιλεῖ
διὰ σπουδῆς καὶ τοῖς ἐν τέλει τῶν Αἰγυπτίων.
<milestone unit="para"/><milestone unit="altchapter" n="16"/> πάντων οὖν τῶν δυνατῶν συρρυέντων εἰς τὰ
βασίλεια, λαβὼν τὴν βακτηρίαν ὁ Μωυσέως ἀδελφὸς
καὶ κατασείσας μάλα ἐπιδεικτικῶς εἰς τοὔδαφος
ῥίπτει· καὶ ἡ μὲν δράκων αὐτίκα γίνεται, οἱ δ᾿ ἐν
κύκλῳ κατεθεῶντο καὶ ἅμα θαυμαστικῶς ἔχοντες
 ὑπὸ δέους ἐξαναχωροῦντες ἀπέφευγον.</p></div>

<div type="textpart" subtype="section" n="92"><p>σοφισταὶ
δ᾿ ὅσοι καὶ μάγοι παρετύγχανον “τί καταπλήττεσθε;”
εἶπον· “οὐδ᾿ ἡμεῖς τῶν τοιούτων ἀμελετήτως
ἔχομεν, ἀλλὰ χρώμεθα τέχνῃ δημιουργῷ
τῶν ὁμοίων.” εἶθ᾿ ἑκάστου βακτηρίαν ἣν εἶχε
ῥίψαντος, δρακόντων πλῆθος ἦν καὶ περὶ ἕνα τὸν
 πρῶτον εἱλοῦντο.</p></div>

<div type="textpart" subtype="section" n="93"><p>ὁ δ᾿ ἐκ πολλοῦ τοῦ περιόντος
διαναστὰς πρὸς ὕψος τὰ μὲν στέρνα εὐρύνει, τὸ δὲ
στόμα διοίξας ὁλκοῦ πνεύματος ῥύμῃ βιαιοτάτῃ
καθάπερ βόλον ἰχθύων πάντας ἐν κύκλῳ σαγηνεύσας
ἐπισπᾶται καὶ καταπιὼν εἰς τὴν ἀρχαίαν φύσιν τῆς
 βακτηρίας μετέβαλεν.</p></div>

<div type="textpart" subtype="section" n="94"><p>ἤδη μὲν οὖν ἐν ἑκάστου τῇ
ψυχῇ τῶν ἐθελοκακούντων τὸ ὕποπτον διήλεγξεν ἡ
μεγαλουργηθεῖσα ὄψις, ὡς μηκέτι νομίζειν ἀνθρώπων
σοφίσματα καὶ τέχνας εἶναι τὰ γινόμενα
πεπλασμένας πρὸς ἀπάτην, ἀλλὰ δύναμιν θειοτέραν
 τὴν τούτων αἰτίαν, ᾗ πάντα δρᾶν εὐμαρές.</p></div>

<div type="textpart" subtype="section" n="95"><p>ἐπεὶ δὲ


<pb n="6.324"/>

καὶ ὁμολογεῖν ἀναγκασθέντες ὑπὸ τῆς τῶν γινομένων
ἐμφανοῦς ἐναργείας οὐδὲν ἧττον ἐθρασύνοντο,
τῆς αὐτῆς ἀπανθρωπίας καὶ ἀσεβείας ὥσπερ ἀγαθοῦ
τινος ἐπειλημμένοι βεβαιοτάτου, μήτε τοὺς καταδουλωθέντας
ἀδίκως ἐλεοῦντες μήτε τὰ διὰ τῶν
λόγων
<note n="6.324.1">words of the quotation. Mangey was content with τοῦτο only. Perhaps ἀκινδύνους alone would be enough, Clement’s remaining five words representing εὐσέβειαν</note>
 προσταττόμενα δρῶντες, ἅτε δὴ τοῦ θεοῦ
τρανοτέραις χρησμῶν ἀποδείξεσι ταῖς διὰ σημείων
καὶ τεράτων τὸ βούλημα δεδηλωκότος, ἐμβριθεστέρας
ἐπανατάσεως
<note n="6.324.2">MSS. ἐπαναστάσεως.</note>
 ἐδέησε καὶ πληγῶν ἑσμοῦ, αἷς
οἱ ἄφρονες νουθετοῦνται, οὕς λόγος οὐκ ἐπαίδευσε.
</p></div>

<div type="textpart" subtype="section" n="96"><p> Δέκα δὲ ἐπάγονται τῇ χώρᾳ τιμωρίαι, κατὰ τῶν
τέλεια ἡμαρτηκότων τέλειος ἀριθμὸς κολάσεως· ἦν
<note n="6.324.3">MSS. ἠ.</note>

δὲ κόλασις παρηλλαχυῖα τὰς ἐν ἔθει.
<milestone unit="para"/><milestone unit="altchapter" n="17"/> τὰ
γὰρ στοιχεῖα τοῦ παντός, γῆ καὶ ὕδωρ καὶ ἀὴρ καὶ
πῦρ, ἐπιτίθενται,  <milestone unit="altpage" n="96"/> δικαιώσαντος θεοῦ, οἷς ἀπετελέσθη
ὁ κόσμος, τὴν ἀσεβῶν χώραν φθαρῆναι, πρὸς
ἔνδειξιν κράτους ἀρχῆς ᾗ κέχρηται, τὰ αὐτὰ καὶ
σωτηρίως ἐπὶ γενέσει τῶν ὅλων σχηματίζοντος καὶ
τρέποντος ὁπότε βουληθείη πρὸς τὴν κατὰ τῶν
 ἀσεβῶν ἀπώλειαν.</p></div>

<div type="textpart" subtype="section" n="97"><p>διανέμει δὲ τὰς κολάσεις, τρεῖς
μὲν τὰς ἐκ τῶν παχυμερεστέρων στοιχείων γῆς καὶ
ὕδατος, ἐξ ὧν ἀπετελέσθησαν αἱ σωματικαὶ ποιότητες,
ἐφεὶς τῷ Μωυσέως ἀδελφῷ, τὰς δ᾿ ἴσας ἐξ
ἀέρος καὶ πυρὸς τῶν ψυχογονιμωτάτων μόνῳ






<pb n="6.326"/>

Μωυσεῖ, μίαν δὲ κοινὴν ἀμφοτέροις ἑβδόμην ἐπιτρέπει,
τρεῖς δὲ τὰς ἄλλας εἰς συμπλήρωσιν δεκάδος
 ἀνατίθησιν αὑτῷ.</p></div>

<div type="textpart" subtype="section" n="98"><p>καὶ πρώτας ἐπιφέρειν
ἄρχεται τὰς ἀφ᾿ ὕδατος· ἐπειδὴ γὰρ τὸ ὕδωρ
Αἰγύπτιοι διαφερόντως ἐκτετιμήκασιν ἀρχὴν τῆς
τῶν ὅλων γενέσεως τοῦτ᾿ εἶναι νομίζοντες, αὐτὸ
πρῶτον ἠξίωσε καλέσαι πρὸς τὴν τῶν ἀποδεχομένων
 ἐπίπληξίν τε καὶ νουθεσίαν.</p></div>

<div type="textpart" subtype="section" n="99"><p>τί οὖν οὐκ εἰς
μακρὰ νσυνέβη; τοῦ Μωυσέως ἀδελφοῦ προστάξει
θείᾳ κατενεγκόντος τὴν βακτηρίαν ἐπὶ τὸν
ποταμόν, ὁ μὲν εὐθὺς ἀπ᾿ Αἰθιοπίας ἄχρι θαλάσσης
εἰς αἷμα τρέπεται, συνεξαιματοῦνται δ᾿ αὐτῷ
λίμναι, διώρυχες, κρῆναι, φρέατα, πηγαί, σύμπασα
ἡ κατ᾿ Αἴγυπτον οὐσία ὕδατος, ὡς ἀπορίᾳ ποτοῦ
τὰ παρὰ ταῖς ὄχθαις ἀναστέλλειν, τὰς δ᾿ ἀνατεμνομένας
φλέβας καθάπερ ἐν ταῖς αἱμορραγίαις κρουνηδὸν
αὐλοὺς ἀκοντίζειν αἵματος, μηδεμιᾶς ἐνορωμένης
 διαυγοῦς λιβάδος.</p></div>

<div type="textpart" subtype="section" n="100"><p>ἐναπέθνῃσκε δὲ καὶ τὰ
γένη τῶν ἰχθύων ἅπαντα, ἅτε τῆς ζωτικῆς δυνάμεως
εἰς φθοροποιὸν μεταβαλούσης, ὡς δυσωδίας
πάντα διὰ πάντων ἀναπεπλῆσθαι, τοσούτων σηπομένων
ἀθρόον σωμάτων· πολὺς δὲ καὶ ἀνθρώπων
ὄχλος ὑπὸ δίψους διαφθαρεὶς ἔκειτο σωρηδὸν ἐπὶ
τῶν τριόδων, οὐ σθενόντων ἐπὶ τὰ μνήματα τῶν
 οἰκείων τοὺς τετελευτηκότας ἐκκομίζειν.</p></div>

<div type="textpart" subtype="section" n="101"><p>ἐπὶ γὰρ
ἡμέρας ἑπτὰ τὸ δεινὸν ἐκράτησεν, ἕως οἱ μὲν
Αἰγύπτιοι τοὺς ἀμφὶ Μωυσῆν, οὗτοι δὲ τὸν θεὸν
ἱκέτευσαν, οἶκτον λαβεῖν τῶν ἀπολλυμένων· ὁ δὲ
τὴν φύσιν ἵλεως μεταβάλλει τὸ αἷμα εἰς ὕδωρ
πότιμον ἀποδοὺς τῷ ποταμῷ καθαρὰ τὰ ἀρχαῖα



<pb n="6.328"/>
 ῥεῖθρα καὶ σωτήρια.</p></div>

<div type="textpart" subtype="section" n="102"><p>
<milestone unit="para"/><milestone unit="altchapter" n="18"/> μικρὸν δὲ ὅσον
ἀνεθέντες ἐπὶ τὴν αὐτὴν ὠμότητα καὶ παρανομίαν
ἵεντο, ὡς ἢ τοῦ δικαίου παντάπασιν ἐξ ἀνθρώπων
ἀφανισθέντος ἢ τῶν ὑπομεινάντων μίαν τιμωρίαν
δεύτερον οὐκ εἰωθότων ἐπιπλήττεσθαι· παθόντες δ᾿
ἀνεδιδάσκοντο νηπίων παίδων τρόπον μὴ καταφρονεῖν·
ἡ γὰρ κόλασις ἑπομένη κατ᾿ ἴχνος μελλόντων
μὲν ἐβράδυνε, πρὸς δὲ τὰ ἀδικήματα θέοντας
ἐπιδραμοῦσα κατελάμβανε.
</p></div>

<div type="textpart" subtype="section" n="103"><p>Πάλιν γὰρ ὁ Μωυσέως   <milestone unit="altpage" n="97"/> ἀδελφὸς κελευσθεὶς
διώρυξι καὶ λίμναις καὶ ἕλεσι τὴν ῥάβδον ἐκτείνας
ἐπιφέρει· πρὸς δὲ τὴν ἔκτασιν βατράχων πληθὺς
ἀνέρπει τοσαύτη, ὡς μὴ μόνον ἀγορὰς καὶ πᾶσαν
τὴν ὕπαιθρον, ἀλλὰ πρὸς τούτοις ἐπαύλεις, οἰκίας,
ἱερά, πάντα ἰδιωτικὸν καὶ δημόσιον τόπον πεπληρῶσθαι,
καθάπερ εἰς ἀποικίαν ἓν γένος τῶν ἐνύδρων
τῆς φύσεως ἐκπέμψαι διανοηθείσης πρὸς τὴν
 ἐναντίαν χώραν· ἐναντία γὰρ χέρσος ὕδατι.</p></div>

<div type="textpart" subtype="section" n="104"><p>μήτ᾿
οὖν ἔξω προελθεῖν ἕνεκα τοῦ προκατέχεσθαι τοὺς
στενωποὺς μήτ᾿ ἔνδον δυνάμενοι μένειν—καὶ γὰρ
τὰ ἐν μυχοῖς ἤδη προκατειλήφεσαν ἄχρι καὶ τῶν
ὑψηλοτάτων ἀνέρποντες—ἐν ἐσχάταις ἦσαν συμφοραῖς
 καὶ σωτηρίας ἀπογνώσει.</p></div>

<div type="textpart" subtype="section" n="105"><p>πάλιν οὖν καταφεύγουσιν
ἐπὶ τοὺς αὐτούς, ὑποσχομένου τοῦ βασιλέως
ἐπιτρέψαι τὴν ἔξοδον Ἑβραίοις· οἱ δὲ λιταῖς
τὸν θεὸν ἐξευμενίζονται· καὶ ἐπινεύσαντος, τῶν
φρύνων οἱ μὲν εἰς τὸν ποταμὸν ἀναχωροῦσι, τῶν
δ᾿ εὐθὺς διαφθαρέντων κατὰ τὰς τριόδους θημῶνες
ἦσαν, σωρηδὸν ἐπιφερόντων καὶ τοὺς οἴκοθεν διὰ

<pb n="6.330"/>

τὰς ἀνυποίστους ὀσμάς, αἳ ἐκ νεκρῶν σωμάτων καὶ
τοιούτων ἀνεφέροντο, ἃ καὶ ἔμψυχα ὄντα πολλὴν
ἀηδίαν παρέχεται ταῖς αἰσθήσεσι.
</p></div>

<div type="textpart" subtype="section" n="106"><p> <milestone unit="altchapter" n="19"/> Διαπνεύσαντες δὲ τῆς τιμωρίας ἐπ᾿ ὀλίγον
ὥσπερ ἐν τοῖς ἀγῶσιν ἀθληταὶ συλλεξάμενοι δύναμιν,
ἵν᾿ ἀπ᾿ ἐρρωμενεστέρας ἰσχύος ἀδικῶσι, πάλιν
εἰς τὴν συνήθη κακίαν ἀνέδραμον ἐκλαθόμενοι ὧν
 τέως ὑπέμειναν κακῶν.</p></div>

<div type="textpart" subtype="section" n="107"><p>ἐπισχὼν δὲ τὰς ἐκ τοῦ
ὕδατος τιμωρίας ὁ θεὸς τὰς ἐκ γῆς ἐπέφερε τὸν
αὐτὸν ἐπιστήσας κολαστήν, οὗ πάλιν κατὰ τὸ
προσταχθὲν τῇ βακτηρίᾳ τοὔδαφος παίσαντος φορὰ
σκνιπῶν ἐχύθη καὶ ταθεῖσα καθάπερ νέφος ἅπασαν
 ἐπέσχεν Αἴγυπτον.</p></div>

<div type="textpart" subtype="section" n="108"><p>τὸ δὲ ζῷον, εἰ καὶ βραχύτατον,
ὅμως ἀργαλεώτατον· οὐ γὰρ μόνον λυμαίνεται τὴν
ἐπιφάνειαν κνησμοὺς ἐμποιοῦν ἀηδεῖς καὶ βλαβερωτάτους,
ἀλλὰ καὶ εἰς τἀντὸς βιάζεται διὰ μυκτήρων
καὶ ὤτων· σίνεται δὲ καὶ κόρας ὀφθαλμῶν εἰσπετόμενον,
εἰ μὴ φυλάξαιτό τις· φυλακὴ δὲ τίς ἔμελλε
πρὸς τοσαύτην ἔσεσθαι φοράν, καὶ μάλιστα θεοῦ
 κολάζοντος;</p></div>

<div type="textpart" subtype="section" n="109"><p>ἴσως ἄν τις ἐπιζητήσειε, διὰ τί τοῖς
οὕτως ἀφανέσι καὶ ἠμελημένοις ζῴοις ἐτιμωρεῖτο
τὴν χώραν παρεὶς ἄρκτους καὶ λέοντας καὶ παρδάλεις
καὶ τὰ ἄλλα γένη τῶν ἀτιθάσων θηρίων, ἃ
σαρκῶν ἀνθρωπείων ἅπτεται, καὶ εἰ μὴ ταῦτα, τὰς
γοῦν Αἰγυπτίας ἀσπίδας, ὧν τὰ δήγματα πέφυκεν
 ἀνυπερθέτως ἀναιρεῖν.</p></div>

<div type="textpart" subtype="section" n="110"><p>εἰ δ᾿ ὄντως ἀγνοεῖ, μαθέτω·
πρῶτον μὲν ὅτι τοὺς οἰκήτορας τῆς χώρας ὁ θεὸς
νουθετῆσαι μᾶλλον ἐβούλετο ἢ διαφθεῖραι· βουληθεὶς




<pb n="6.332"/>
 θεὶς γὰρ ἀφανίζειν εἰς  <milestone unit="altpage" n="98"/> ἅπαν οὐκ ἂν ζῴοις ἐχρῆτο
πρὸς τὰς ἐπιθέσεις ὥσπερ συνεργοῖς, ἀλλὰ τοῖς
 θεηλάτοις κακοῖς, λιμῷ τε καὶ λοιμῷ.</p></div>

<div type="textpart" subtype="section" n="111"><p>μετὰ δὲ
ταῦτα κἀκεῖνο προσδιδασκέσθω μάθημα πρὸς
ἅπαντα τὸν βίον ἀναγκαῖον· τί δὲ τοῦτ᾿ ἐστίν;
ἄνθρωποι μὲν γὰρ ὅταν πολεμῶσι, τὸ δυνατώτατον
εἰς συμμαχίαν ἐπικουρικὸν ἐξετάζουσι, ὃ τὴν
αὐτῶν ἀσθένειαν ἐκπλήσει· θεὸς δ᾿ ἡ ἀνωτάτω καὶ
μεγίστη δύναμις ὢν οὐδενός ἐστι χρεῖος· ἐὰν δέ που
βουληθῇ καθάπερ ὀργάνοις τισὶ χρήσασθαι πρὸς
τὰς τιμωρίας, οὐ τὰ ἐρρωμενέστατα καὶ μέγιστα
αἱρεῖται, τῆς τούτων ἀλκῆς ἥκιστα φροντίζων, ἀλλὰ
τοῖς εὐτελέσι καὶ μικροῖς ἀμάχους καὶ ἀηττήτους
δυνάμεις ἐγκατασκευάσας ἀμύνεται δι᾿ αὐτῶν τοὺς
 ἀδικοῦντας, καθὰ καὶ νῦν.</p></div>

<div type="textpart" subtype="section" n="112"><p>τί γὰρ εὐτελέστερον
σκνιπός; ἀλλ᾿ ὅμως τοσοῦτον ἴσχυσεν, ὡς ἀπαγορεῦσαι
πᾶσαν Αἴγυπτον καὶ ἐκβοᾶν ἀναγκασθῆναι,
ὅτι “δάκτυλος θεοῦ τοῦτ᾿ ἐστί”· χεῖρα γὰρ
θεοῦ μηδὲ τὴν σύμπασαν οἰκουμένην ὑποστῆναι
ἂν ἀπὸ περάτων ἐπὶ πέρατα, μᾶλλον δ᾿ οὐδὲ τὸν
σύμπαντα κόσμον.
</p></div>

<div type="textpart" subtype="section" n="113"><p> <milestone unit="altchapter" n="20"/> Τοιαῦται μὲν αἱ διὰ τοῦ Μωυσέως ἀδελφοῦ
τιμωρίαι· ἃς δὲ αὐτὸς Μωυσῆς ὑπηρέτησε καὶ ἐξ
οἵων τῆς φύσεως συνέστησαν μερῶν, κατὰ τὸ
ἀκόλουθον ἐπισκεπτέον. ἀὴρ μὲν οὖν καὶ οὐρανός,
αἱ καθαρώταται μοῖραι τῆς τῶν ὅλων οὐσίας, παρ᾿
ὕδατος καὶ γῆς διαδέχονται τὴν ἐπ᾿ Αἰγύπτῳ
νουθεσίαν, ἧς ἐπίτροπος ἐχειροτονήθη Μωυσῆς.
  ἤρξατο δὲ πρότερον τὸν ἀέρα διακινεῖν·</p></div>

<div type="textpart" subtype="section" n="114"><p>
Αἴγυπτος γὰρ μόνη σχεδόν τι παρὰ τὰς ἐν τῷ νοτίῳ



<pb n="6.334"/>

κλίματι χώρας τῶν ἐτησίων ὡρῶν μίαν τὴν χειμερινὴν
οὐ παραδέχεται, τάχα μέν, ὡς λόγος, διὰ
τὸ μὴ πόρρω ζώνης διακεκαυμένης εἶναι, ῥέοντος
τοῦ πυρώδους ἐκεῖθεν ἀφανῶς καὶ τἀν κύκλῳ πάντα
ἀλεαίνοντος, τάχα δὲ ἐπεὶ καὶ ταῖς θεριναῖς τροπαῖς
πλημμυρῶν ὁ ποταμὸς προαναλίσκει τὰς
  νεφώσεις—</p></div>

<div type="textpart" subtype="section" n="115"><p>ἄρχεται μὲν γὰρ ἐπιβαίνειν θέρους ἐνισταμένου,
λήγει δὲ λήγοντος, ἐν ᾧ χρόνῳ καὶ οἱ ἐτησίαι
καταράττουσιν ἐξ ἐναντίας τῶν τοῦ Νείλου στομάτων,
δι᾿ ὧν ἔτι κωλυόμενος ἐκχεῖσθαι, τῆς θαλάσσης
ὑπὸ βίας τῶν ἀνέμων πρὸς ὕψος αἰρομένης
καὶ τὰς τρικυμίας ὥσπερ μακρὸν τεῖχος ἀποτεινούσης,
ἐντὸς εἱλεῖται, κἄπειτα τῶν ῥείθρων ὑπαντιαζόντων
τοῦ τε κατιόντος ἄνωθεν ἀπὸ τῶν πηγῶν
καὶ τοῦ θύραζε χωρεῖν ὀφείλοντος ταῖς ἀνακοπαῖς
ἀνατρέχοντος εὐρύνεσθαί τε μὴ δυναμένων (αἱ γὰρ
παρ᾿ ἑκάτερα ἐκθλίβουσιν ὄχθαι), μετεωριζόμενος
  ὡς εἰκὸς ἐπιβαίνει—, </p></div>

<div type="textpart" subtype="section" n="116"><p>τάχα δ᾿ ἐπεὶ καὶ περιττὸν ἦν
ἐν Αἰγύπτῳ χειμῶνα γενέσθαι· πρὸς ὃ γὰρ αἱ τῶν
ὄμβρων φοραὶ χρήσιμοι, καὶ ὁ ποταμὸς λιμνάζων
 τὰς ἀρούρας εἰς καρπῶν ἐτησίων γένεσιν.</p></div>

<div type="textpart" subtype="section" n="117"><p>ἡ δὲ
φύσις οὐ ματαιουργός, ὡς ὑετὸν χορηγεῖν μὴ
δεομένῃ γῇ, καὶ  <milestone unit="altpage" n="99"/> ἅμα χαίρει τῷ πολυτρόπῳ
καὶ πολυσχιδεῖ τῶν ἐπιστημονικῶν ἔργων τὴν συμφωνίαν
τοῦ παντὸς ἐξ ἐναντιοτήτων ἐναρμοσαμένη·
καὶ διὰ τοῦτο τοῖς μὲν ἄνωθεν ἐξ οὐρανοῦ τοῖς δὲ
κάτωθεν ἐκ πηγῶν τε καὶ ποταμῶν παρέχει τὴν ἐξ
 ὕδατος ὠφέλειαν.</p></div>

<div type="textpart" subtype="section" n="118"><p>οὕτως οὖν τῆς χώρας
διακειμένης καὶ ταῖς χειμεριναῖς ἐαριζούσης τροπαῖς
καὶ τῶν μὲν πρὸς θαλάττῃ μόναις ψεκάσιν



<pb n="6.336"/>

ἀραιαῖς λιπαινομένων, τῶν δ᾿ ὑπὲρ Μέμφιν, τὸ
βασίλειον Αἰγύπτου, μηδὲ νιφομένων τὸ παράπαν,
ἐξαίφνης οὕτως ἐνεωτέρισεν ὁ ἀήρ, ὥσθ᾿ ὅσα ἐν
τοῖς δυσχειμέροις ἀθρόα κατασκῆψαι, φορὰς ὑετῶν,
χάλαζαν πολλὴν καὶ βαρεῖαν, ἀνέμων συμπιπτόντων
καὶ ἀντιπαταγούντων βίας, νεφῶν ῥήξεις, ἐπαλλήλους
ἀστραπὰς καὶ βροντάς, κεραυνοὺς συνεχεῖς,
οἳ τερατωδεστάτην ὄψιν παρείχοντο· θέοντες γὰρ
διὰ τῆς χαλάζης, μαχομένης οὐσίας, οὔτε ἔτηκον
αὐτὴν οὔτε ἐσβέννυντο, μένοντες δ᾿ ἐν ὁμοίῳ καὶ
δολιχεύοντες ἄνω καὶ κάτω διετήρουν τὴν χάλαζαν.
</p></div>

<div type="textpart" subtype="section" n="119"><p> ἀλλ᾿ οὐ μόνον ἡ ἐξαίσιος φορὰ πάντων τοὺς οἰκήτορας
εἰς ὑπερβαλλούσας δυσθυμίας ἤγαγεν, ἀλλὰ
καὶ τὸ τοῦ πράγματος ἄηθες· ὑπέλαβον γάρ, ὅπερ
καὶ ἦν, ἐκ μηνιμάτων θείων κεκαινουργῆσθαι τὰ
συμβάντα, νεωτερίσαντος ὡς οὔπω πρότερον τοῦ
ἀέρος ἐπὶ λύμῃ καὶ φθορᾷ δένδρων τε καὶ καρπῶν,
οἷς συνεφθάρη ζῷα οὐκ ὀλίγα, τὰ μὲν περιψύξεσι,
τὰ δὲ βάρει τῆς ἐπιπιπτούσης χαλάζης ὥσπερ
καταλευσθέντα, τὰ δ᾿ ὑπὸ τοῦ πυρὸς ἐξαναλωθέντα·
ἔνια δ᾿ ἡμίφλεκτα διέμενε τοὺς τύπους τῶν
κεραυνίων τραυμάτων εἰς νουθεσίαν τῶν ὁρώντων
ἐπιφερόμενα.
</p></div>

<div type="textpart" subtype="section" n="120"><p> <milestone unit="altchapter" n="21"/> Λωφήσαντος δὲ τοῦ κακοῦ καὶ πάλιν τοῦ
βασιλέως καὶ τῶν περὶ αὐτὸν θρασυνομένων, εἰς
τὸν ἀέρα Μωυσῆς τὴν ῥάβδον ἐκτείνει, κελεύσαντος
τοῦ θεοῦ. κἄπειτ᾿ ἄνεμος καταράττει, νότος βιαιότατος,
ὅλην τὴν ἡμέραν καὶ νύκτα προσεπιτεινόμενος
καὶ σφοδρυνόμενος, αὐτὸς καθ᾿ αὑτὸν ὢν



<pb n="6.338"/>

μεγάλη ζημία· ξηρός τε γάρ ἐστι καὶ κεφαλαλγὴς
καὶ βαρυήκοος, ἄσας τε καὶ ἀδημονίας ἐμποιεῖν
ἱκανός, καὶ μάλιστ᾿ ἐν Αἰγύπτῳ κειμένῃ κατὰ τὰ
νότια, δι᾿ ὧν αἱ περιπολήσεις τῶν φωσφόρων
ἀστέρων, ὡς ἅμα τῷ διακινηθῆναι τὸν ἀφ᾿ ἡλίου
 φλογμὸν συνεπωθεῖσθαι καὶ πάντα καίειν.</p></div>

<div type="textpart" subtype="section" n="121"><p>ἀλλὰ
γὰρ ἅμ᾿ αὐτῷ καὶ πλῆθος ἀμήχανον ζῴων ἐπεφέρετο
φθοροποιὸν φυτῶν, ἀκρίδες, αἳ ῥεύματος
τρόπον ἀπαύστως ἐκχεόμεναι καὶ πάντα πληρώσασαι
τὸν ἀέρα διέφαγον ὅσα οἱ κεραυνοὶ ὑπελίποντο
καὶ ἡ χάλαζα, ὡς  <milestone unit="altpage" n="100"/> μηδὲν ἐν τῇ τοσαύτῃ
 χώρᾳ βλαστάνον ἔτι θεωρεῖσθαι.</p></div>

<div type="textpart" subtype="section" n="122"><p>τότε μόλις εἰς
ἀκριβεστάτην ἔννοιαν τῶν οἰκείων ἐλθόντες οἱ
ἐν τέλει κακῶν προσελθόντες ἔλεγον τῷ βασιλεῖ·
“μέχρι τίνος οὐκ ἐπιτρέπεις τὴν ἔξοδον τοῖς ἀνδράσιν;
ἢ οὔπω μανθάνεις ἐκ τῶν γινομένων,
ὅτι ἀπόλωλεν Αἴγυπτος;” ὁ δ᾿ ὅσα τῷ δοκεῖν
ἐφιεὶς ὡμολόγει, χαλάσαντος τοῦ δεινοῦ. πάλιν δ᾿
εὐξαμένου Μωυσέως, ὑπολαβὼν ἐκ τῆς θαλάττης
ἄνεμος ἀποσκίδνησι τὰς ἀκρίδας.
</p></div>

<div type="textpart" subtype="section" n="123"><p> Ἀνασκεδασθεισῶν δὲ καὶ τοῦ βασιλέως περὶ τὴν
τοῦ ἔθνους ἄφεσιν δυσθανατοῦντος, ἐπιγίνεται τῶν
πρότερον κακῶν μεῖζον· λαμπρᾶς γὰρ ἡμέρας οὔσης,
ἐξαπιναίως ἀναχεῖται σκότος, ἴσως μὲν καὶ ἡλίου
γενομένης ἐκλείψεως τῶν ἐν ἔθει τελειοτέρας, ἴσως
δὲ καὶ συνεχείαις νεφῶν καὶ πυκνότησιν ἀδιαστάτοις
καὶ πιλήσει βιαιοτάτῃ τῆς τῶν ἀκτίνων
φορᾶς ἀνακοπείσης, ὡς ἀδιαφορεῖν ἡμέραν νυκτὸς
καὶ τί γὰρ ἀλλ᾿ ἢ μίαν νύκτα νομίζεσθαι μακροτάτην

<pb n="6.340"/>

τρισὶν ἡ μέραις ἴσην καὶ ταῖς ἰσαρίθμοις νυξί.
</p></div>

<div type="textpart" subtype="section" n="124"><p> τότε δή φασι τοὺς μὲν ἐρριμμένους ἐν ταῖς εὐναῖς
μὴ τολμᾶν ἐξανίστασθαι, τοὺς δ᾿ ὁπότε κατεπείγοι
τι τῶν τῆς φύσεως ἀναγκαίων ἐπαφωμένους τοίχων
ἤ τινος ἑτέρου καθάπερ τυφλοὺς μόλις προέρχεσθαι·
καὶ γὰρ τοῦ χρειώδους πυρὸς τὸ φέγγος τὸ μὲν ὑπὸ
τῆς κατεχούσης ζάλης ἐσβέννυτο, τὸ δὲ τῷ βάθει
τοῦ σκότους ἀμαυρούμενον ἐνηφανίζετο, ὡς τὴν
ἀναγκαιοτάτην ὄψιν τῶν αἰσθήσεων ὑγιαίνουσαν
πηρὸν εἶναι μηδὲν ὁρᾶν δυναμένην, τετράφθαι δὲ καὶ
τὰς ἄλλας οἷα ὑπηκόους πεσούσης τῆς ἡγεμονίδος·
</p></div>

<div type="textpart" subtype="section" n="125"><p> οὔτε γὰρ λέγειν τις οὔτ᾿ ἀκούειν οὔτε προσενέγκασθαι
τροφὰς ὑπέμενεν, ἀλλ᾿ ἡσυχίᾳ καὶ λιμῷ παρέτεινον
αὑτοὺς οὐδεμιᾷ τῶν αἰσθήσεων σχολάζοντες,
ἀλλ᾿ ὑπὸ τοῦ πάθους ὅλοι συνηρπασμένοι, μέχρι
πάλιν Μωυσῆς λαβὼν οἶκτον ἱκετεύει τὸν θεόν· ὁ
δὲ φῶς ἀντὶ σκότους καὶ ἡμέραν ἀντὶ νυκτὸς ἐργάζεται
σὺν αἰθρίᾳ πολλῇ.
</p></div>

<div type="textpart" subtype="section" n="126"><p> <milestone unit="altchapter" n="22"/> Τοιαύτας φασὶ γενέσθαι καὶ τὰς διὰ
μόνου Μωυσέως ἐπιπλήξεις, τὴν διὰ χαλάζης καὶ
κεραυνῶν, τὴν διὰ τῆς ἀκρίδος, τὴν διὰ σκότους, ὃ
πᾶσαν ἰδέαν φωτὸς οὐ παρεδέχετο· κοινῇ δ᾿ αὐτός
τε καὶ ὁ ἀδελφὸς μίαν ἐπετράπησαν, ἣν αὐτίκα
 σημανῶ.</p></div>

<div type="textpart" subtype="section" n="127"><p>κελεύσαντος τοῦ θεοῦ, τέφραν ἀπὸ καμίνου
λαμβάνουσι ταῖς χερσίν, ἣν Μωυσῆς κατὰ
μέρος εἰς τὸν ἀέρα διέπαττεν· ἔπειτα κονιορτὸς
αἰφνίδιον ἐπενεχθεὶς ἀνθρώποις τε καὶ ἀλόγοις
ζῴοις ἀγρίαν καὶ δυσαλγῆ κατὰ τῆς δορᾶς ἁπάσης
ἕλκωσιν εἰργάζετο καὶ τὰ σώματα εὐθὺς  <milestone unit="altpage" n="101"/> συνῴδει



<pb n="6.342"/>

ταῖς ἐξανθήσεσιν ὑποπύους ἔχοντα φλυκταίνας,
ἃς ἐτόπασεν ἄν τις ἀφανῶς ὑποκαιομένας ἀναζεῖν.
</p></div>

<div type="textpart" subtype="section" n="128"><p> ἀλγηδόσι τε καὶ περιωδυνίαις κατὰ τὸ εἰκὸς ἐκ τῆς
ἑλκώσεως καὶ φλογώσεως πιεζόμενοι μᾶλλον ἢ οὐχ
ἧττον τῶν σωμάτων τὰς ψυχὰς ἔκαμνον ἐκτετρυχωμένοι
ταῖς ἀνίαις—ἓν γὰρ ἄν τις ἀπὸ κεφαλῆς ἄχρι
ποδῶν συνεχὲς ἕλκος ἐθεάσατο, τῶν κατὰ μέλος καὶ
μέρος διεσπαρμένων εἰς μίαν καὶ τὴν αὐτὴν ἰδέαν
ἀποκριθέντων—, ἕως πάλιν ἱκεσίαις τοῦ νομοθέτου,
ἃς ὑπὲρ τῶν πασχόντων ἐποιήσατο, ἡ νόσος ῥᾴων
 ἐγένετο.</p></div>

<div type="textpart" subtype="section" n="129"><p>κοινῇ μέντοι τὴν νουθεσίαν ταύτην ἐπετράπησαν
δεόντως, ὁ μὲν ἀδελφὸς διὰ τὸν ἐπενεχθέντα
κονιορτόν, ἐπεὶ τῶν ἀπὸ γῆς συμβαινόντων
τὴν ἐπιμέλειαν ἔλαχε, Μωυσῆς δὲ διὰ τὸν ἀέρα
μεταβαλόντα πρὸς κάκωσιν τῶν οἰκητόρων· ταῖς δ᾿
ἀπ᾿ ἀέρος καὶ οὐρανοῦ πληγαῖς οὗτος ὑπηρέτει.
</p></div>

<div type="textpart" subtype="section" n="130"><p> <milestone unit="altchapter" n="23"/> Λοιπαὶ δὲ τιμωρίαι τρεῖς εἰσιν αὐτουργηθεῖσαι
δίχα τῆς ἀνθρώπων ὑπηρεσίας, ὧν κατὰ
μίαν ἑκάστην, ὡς ἂν οἷόν τε ᾖ, δηλώσω. πρώτη δ᾿
ἐστὶν ἡ γενομένη διὰ ζῴου τῶν ἐν τῇ φύσει πάντων
θρασυτάτου, κυνομυίας, ἣν ἐτύμως ἐκάλεσαν οἱ
θετικοὶ τῶν ὀνομάτων—σοφοὶ γὰρ ἦσαν—ἐκ τῶν
ἀναιδεστάτων ζῴων συνθέντες τοὔνομα, μυίας καὶ
κυνός, τοῦ μὲν τῶν χερσαίων θρασυτάτου, τῆς
δὲ τῶν πτηνῶν· ἐπιφοιτῶσι γὰρ καὶ ἐπιτρέχουσιν
ἀδεῶς, κἂν ἀνείργῃ τις, εἰς τὸ ἀήττητον ἀντιφιλονεικοῦσιν,
ἄχρις ἂν αἵματος καὶ σαρκῶν κορεσθῶσιν.
</p></div>

<div type="textpart" subtype="section" n="131"><p> ἡ δὲ κυνόμυια τὴν ἀφ᾿ ἑκατέρου τόλμαν



<pb n="6.344"/>

προσειληφυῖα δηκτικὸν καὶ ἐπίβουλον ζῷόν ἐστι·
καὶ γὰρ πόρρωθεν μετὰ ῥοίζου καθάπερ βέλος
εἰσακοντίζεται καὶ ἐπεμπίπτουσα βιαίως εὖ μάλα
 ἐγχρίμπτεται.</p></div>

<div type="textpart" subtype="section" n="132"><p>τότε δὲ καὶ θεήλατος ἦν ἡ προσβολή,
ὡς δεδιπλασιάσθαι τὴν ἐξ αὐτῆς ἐπιβουλὴν
οὐκέτι μόνον τοῖς φυσικοῖς κεχρημένης πλεονεκτήμασιν,
ἀλλὰ καὶ τοῖς ἐκ θείας ἐπιφροσύνης, ἣ τὸ
ζῷον ὥπλιζε καὶ πρὸς ἀλκὴν ἀνήγειρε κατὰ τῶν
 ἐγχωρίων.</p></div>

<div type="textpart" subtype="section" n="133"><p>μετὰ τὴν κυνόμυιαν εἵπετο
τιμωρία πάλιν ἄνευ συμπράξεως ἀνθρωπίνης, βοσκημάτων
θάνατος· βουκόλια γὰρ καὶ αἰπόλια καὶ
ποίμνια μεγάλα καὶ ὅσαι ὑποζυγίων καὶ ἄλλων
θρεμμάτων ἰδέαι πᾶσαι μιᾷ ἡμέρᾳ, ὡς ἀφ᾿ ἑνὸς
συνθήματος, ἀγεληδὸν διεφθείροντο, τὴν ἀνθρώπων
 <milestone unit="altpage" n="102"/> ἀπώλειαν, ἣ μικρὸν ὕστερον ἔμελλε γίνεσθαι,
προμηνύουσαι καθάπερ ἐν ταῖς λοιμώδεσι νόσοις·
λέγεται γὰρ προάγων τις εἶναι λοιμικῶν ἀρρωστημάτων
ἡ ζῴων ἀλόγων αἰφνίδιος φθορά.
</p></div>

<div type="textpart" subtype="section" n="134"><p> <milestone unit="altchapter" n="24"/> Μεθ᾿ ἣν ἡ δεκάτη καὶ τελευταία δίκη
πάσας ὑπερβάλλουσα τὰς προτέρας ἐπεγένετο, θάνατος
Αἰγυπτίων οὔτε πάντων—οὐ γὰρ ἐρημῶσαι
τὴν χώραν προῃρεῖτο ὁ θεὸς ἀλλὰ νουθετῆσαι μόνον—οὔτε
τῶν πλείστων ἀνδρῶν ὁμοῦ καὶ γυναικῶν ἐξ
ἁπάσης ἡλικίας, ἀλλὰ τοῖς ἄλλοις ζῆν ἐφιεὶς μόνων
τῶν πρωτοτόκων καταψηφίζεται θάνατον ἀρξάμενος
ἀπὸ τοῦ πρεσβυτάτου τῶν βασιλέως παίδων
καὶ λήξας εἰς τὸν τῆς ἀφανεστάτης ἀλετρίδος.
</p></div>

<div type="textpart" subtype="section" n="135"><p> περὶ γὰρ μέσας νύκτας οἱ πρῶτοι πατέρας καὶ
μητέρας προσειπόντες καὶ ὑπ᾿ ἐκείνων υἱοὶ πάλιν

<pb n="6.346"/>

πρῶτον ὀνομασθέντες ὑγιαίνοντες καὶ τὰ σώματα
ἐρρωμένοι πάντες ἀπ᾿ οὐδεμιᾶς προφάσεως ἡβηδὸν
ἐξαπιναίως ἀνῄρηντο καὶ οὐδεμίαν οἰκίαν ἀμοιρῆσαί
 φασι τότε τῆς συμφορᾶς.</p></div>

<div type="textpart" subtype="section" n="136"><p>ἅμα δὲ τῇ ἕῳ κατὰ τὸ
εἰκὸς ἕκαστοι θεασάμενοι τοὺς φιλτάτους ἀπροσδοκήτως
τετελευτηκότας, οἷς ὁμοδίαιτοι καὶ ὁμοτράπεζοι
μέχρι τῆς ἑσπέρας ἐγεγένηντο, βαρυτάτῳ
πένθει κατασχεθέντες οἰμωγῆς πάντα ἐνέπλησαν,
ὥστε συνέβη καὶ διὰ τὴν κοινοπραγίαν τοῦ πάθους
ἁπάντων ἀθρόως ὁμοθυμαδὸν ἐκβοησάντων ἕνα
θρῆνον ἀπὸ περάτων ἐπὶ πέρατα κατὰ πάσης τῆς
 χώρας συνηχῆσαι.</p></div>

<div type="textpart" subtype="section" n="137"><p>καὶ μέχρι μὲν ἐν ταῖς οἰκίαις
διέτριβον, ἀγνοῶν ἕκαστος τὸ τοῦ πλησίον κακὸν
ἐπὶ τῷ ἑαυτοῦ μόνον ἔστενε, προελθὼν δὲ καὶ γνοὺς
τὰ τῶν ἄλλων διπλοῦν πένθος πρὸς τῷ ἰδίῳ καὶ τὸ
κοινὸν εὐθὺς ἐλάμβανεν, ἐπ᾿ ἐλάττονι καὶ κουφοτέρῳ
μεῖζον καὶ βαρύτερον, ἅτε καὶ τὴν ἐλπίδα τῆς παραμυθίας
ἀφῃρημένος· τίς γὰρ ἔμελλε παρηγορεῖν
 ἕτερον αὐτὸς ὢν τοῦδε χρεῖος;</p></div>

<div type="textpart" subtype="section" n="138"><p>ὅπερ δ᾿ ἐν τοῖς
τοιούτοις φιλεῖ, τὰ παρόντα νομίσαντες ἀρχὴν εἶναι
μειζόνων καὶ περὶ τῆς τῶν ἔτι ζώντων ἀπωλείας
καταδείσαντες συνέδραμον εἰς τὰ βασίλεια δεδακρυμένοι
καὶ τὰς ἐσθῆτας περιερρηγμένοι κατεβόων τε
τοῦ βασιλέως ὡς πάντων αἰτίου τῶν συμβεβηκότων
 δεινῶν.</p></div>

<div type="textpart" subtype="section" n="139"><p>εἰ γάρ, ἔλεγον, εὐθὺς ἐν ἀρχῇ Μωυσέως
ἐντυχόντος εἴασεν ἐξελθεῖν τὸ ἔθνος, οὐδενὸς ἂν
τῶν γεγονότων πειραθῆναι τὸ παράπαν· εἴξαντος
δ᾿ αὐθαδείᾳ τῇ συνήθει, τὰ ἐπίχειρα τῆς ἀκαίρου
φιλονεικίας ἐξ ἑτοίμου λαβεῖν. εἶτ᾿ ἄλλος ἄλλον
παρεκάλει τὸν λεὼν μετὰ πάσης σπουδῆς ἐξ ἁπάσης



<pb n="6.348"/>

τῆς χώρας ἐξελαύνειν, καὶ τὸ μίαν ἡμέραν μᾶλλον
δὲ ὥραν αὐτὸ μόνον κατασχεῖν πρὸς ἀνήκεστον
 τιμωρίαν τιθέμενοι.</p></div>

<div type="textpart" subtype="section" n="140"><p>
<milestone unit="para"/> <milestone unit="altchapter" n="25"/> <milestone unit="altpage" n="103"/> οἱ δ᾿ ἐλαυνόμενοι
καὶ διωκόμενοι τῆς αὑτῶν εὐγενείας εἰς
ἔννοιαν ἐλθόντες τόλμημα τολμῶσιν, ὁποῖον εἰκὸς
ἦν τοὺς ἐλευθέρους καὶ μὴ ἀμνήμονας ὧν ἐπεβουλεύθησαν
 ἀδίκως.</p></div>

<div type="textpart" subtype="section" n="141"><p>πολλὴν γὰρ λείαν ἐκφορήσαντες
τὴν μὲν αὐτοὶ διεκόμιζον ἐπηχθισμένοι, τὴν δὲ τοῖς
ὑποζυγίοις ἐπέθεσαν, οὐ διὰ φιλοχρηματίαν ἤ, ὡς
ἄν τις κατηγορῶν εἴποι, τὴν τῶν ἀλλοτρίων ἐπιθυμίαν—πόθεν;—ἀλλὰ
πρῶτον μὲν ὧν παρὰ πάντα
τὸν χρόνον ὑπηρέτησαν ἀναγκαῖον μισθὸν κομιζόμενοι,
εἶτα δὲ ὑπὲρ ὧν κατεδουλώθησαν ἐν ἐλάττοσι
καὶ οὐχὶ τοῖς ἴσοις ἀντιλυποῦντες· ποῦ γάρ ἐσθ᾿
ὅμοιον ζημία χρημάτων καὶ στέρησις ἐλευθερίας,
ὑπὲρ ἧς οὐ μόνον προΐεσθαι τὰς οὐσίας οἱ νοῦν
 ἔχοντες ἀλλὰ καὶ ἀποθνῄσκειν ἐθέλουσιν;</p></div>

<div type="textpart" subtype="section" n="142"><p>ἐν ἑκατέρῳ
δὴ κατώρθουν, εἴθ᾿ ὡς ἐν εἰρήνῃ μισθὸν
λαμβάνοντες, ὃν παρ᾿ ἀκόντων
<note n="6.348.1">The MSS. vary here considerably and the construction in the text as here printed is difficult. A simple emendation would be λαμβάνοντες παρ᾿ ἀκόντων ὃν, and so, except that ἃ appears instead of ὃν, it is in the paraphrase of Procopius quoted in Cohn, p. 153.</note>
 πολὺν χρόνον οὐκ
ἀποδιδόντων ἀπεστεροῦντο, εἴθ᾿ ὡς ἐν πολέμῳ τὰ
τῶν ἐχθρῶν φέρειν ἀξιοῦντες νόμῳ τῶν κεκρατηκότων·
οἱ μὲν γὰρ χειρῶν ἧρξαν ἀδίκων, ξένους
καὶ ἱκέτας, ὡς ἔφην πρότερον, καταδουλωσάμενοι
τρόπον αἰχμαλώτων, οἱ δὲ καιροῦ παραπεσόντος
ἠμύναντο δίχα τῆς ἐν ὅπλοις παρασκευῆς, προασπίζοντος
καὶ τὴν χεῖρα ὑπερέχοντος τοῦ δικαίου.
</p></div>

<div type="textpart" subtype="section" n="143"><p> <milestone unit="altchapter" n="26"/> Τοσαύταις μὲν δὴ πληγαῖς καὶ τιμωρίαις
Αἴγυπτος ἐνουθετεῖτο, ὧν οὐδεμία τῶν Ἑβραίων


<pb n="6.350"/>

καίτοι γε ἐν ταῖς αὐταῖς πόλεσι καὶ κώμαις καὶ
οἰκίαις συνδιατριβόντων ἥψατο, γῆς ὕδατος ἀέρος
πυρός, ἃ μέρη τῆς φύσεώς ἐστιν, ἣν ἀμήχανον
ἐκφυγεῖν, ἐπιθεμένων· ὃ δὴ καὶ παραδοξότατον ἦν,
ὑπὸ τῶν αὐτῶν κατὰ τὸν αὐτὸν τόπον καὶ χρόνον
 τοὺς μὲν διαφθείρεσθαι, τοὺς δὲ σῴζεσθαι.</p></div>

<div type="textpart" subtype="section" n="144"><p>ὁ
ποταμὸς εἰς αἷμα μετέβαλεν, ἀλλ᾿ οὐχ Ἑβραίοις·
ἡνίκα γὰρ βουληθεῖεν ἀρύσασθαι, τροπὴν ἐλάμβανεν
εἰς πότιμον. βάτραχος ἐκ τῶν ὑδάτων ἐπὶ τὴν
χέρσον ἀνερπύσας ἀγορὰς καὶ ἐπαύλεις καὶ οἰκίας
ἐπλήρωσεν, ἀλλ᾿ ἀπὸ τῶν Ἑβραίων ἐξανεχώρει
μόνων καθάπερ διακρίνειν ἐπιστάμενος, οὕς τε χρὴ
 κολάζεσθαι καὶ τοὐναντίον.</p></div>

<div type="textpart" subtype="section" n="145"><p>οὐ σκνίπες, οὐ κυνόμυια,
οὐκ ἀκρίς, ἣ καὶ φυτὰ καὶ καρποὺς καὶ
ζῷα καὶ ἀνθρώπους μεγάλα ἔβλαψε, τούτοις προσέπτησαν·
οὐχ ὑετῶν, οὐ χαλάζης, οὐ κεραυνῶν αἱ
γενόμεναι  <milestone unit="altpage" n="104"/> συνεχεῖς φοραὶ μέχρι τούτων ἔφθασαν·
ἑλκώσεως τῆς ἀργαλεωτάτης εἰς τὸ παθεῖν οὐδ᾿
ὄναρ ἐπῄσθοντο· βαθυτάτου σκότους τοῖς ἄλλοις
ἀναχυθέντος, ἐν αὐγῇ καθαρᾷ διήγαγον, τοῦ ἡμερησίου
φωτὸς ἐπιλάμποντος· ἀναιρουμένων τῶν
παρ᾿ Αἰγυπτίοις πρωτοτόκων, ἐτελεύτησεν Ἑβραῖος
οὐδείς· οὐδὲ γὰρ εἰκὸς ἦν, ὁπότε καὶ ἡ τῶν ἀμυθήτων
φθορὰ θρεμμάτων οὐδεμίαν τῶν παρὰ τούτοις
 ἀγέλην συνεπεσπάσατο πρὸς ἀπώλειαν.</p></div>

<div type="textpart" subtype="section" n="146"><p>καί μοί τις
δοκεῖ παρατυχὼν τοῖς γενομένοις κατ᾿ ἐκεῖνον τὸν
καιρὸν μηδὲν ἂν ἄλλο νομίσαι τοὺς Ἑβραίους ἢ
θεατὰς ὧν ἕτεροι κακῶν ὑπέμενον καὶ οὐ μόνον
<note n="6.350.1">Cohn, following Clem. Al. <hi rend="italic">Strom.</hi> i. 23 θεαταὶ δὲ Ἑβραῖοι ἐγένοντο ὧν ἕτεροι κακῶν ὑπέμενον ἀκινδύνως ἐκμανθάνοντες τὴν δύναμιν τοῦ θεοῦ, proposed to fill the lacuna with the last five</note>


<pb n="6.352"/>

. . ., ἀλλὰ καὶ μαθημάτων τὸ κάλλιστον καὶ
ὠφελιμώτατον ἀναδιδασκομένους, εὐσέβειαν· οὐ γάρ
ποθ᾿ οὕτως ἡ τῶν ἀγαθῶν καὶ κακῶν κρίσις ἐμφανῶς
ἦλθε τοῖς μὲν φθορὰν τοῖς δὲ σωτηρίαν παρασχοῦσα.
</p></div>

<div type="textpart" subtype="section" n="147"><p> <milestone unit="altchapter" n="27"/> Τῶν δ᾿ ἐξιόντων καὶ μετανισταμένων
οἱ μὲν ἀνδρὸς ἔχοντες ἡλικίαν ὑπὲρ ἑξήκοντα μυριάδας
ἦσαν, ὁ δ᾿ ἄλλος ὅμιλος πρεσβυτῶν, παίδων,
γυναικῶν οὐ ῥᾴδιος ἀριθμηθῆναι· μιγάδων δὲ καὶ
συγκλύδων καὶ θεραπείας ὄχλος συνεξῆλθεν ὡσανεὶ
νόθον μετὰ γνησίου πλήθους· οὗτοι δ᾿ ἦσαν οἱ ἐκ
γυναικῶν γεννηθέντες Αἰγυπτίων τοῖς Ἑβραίοις
καὶ τῷ πατρῴῳ γένει προσνεμηθέντες καὶ ὅσοι τὸ
θεοφιλὲς ἀγάμενοι τῶν ἀνδρῶν ἐπηλύται ἐγένοντο
καὶ εἰ δή τινες τῷ μεγέθει καὶ πλήθει τῶν ἐπαλλήλων
κολάσεων μετεβάλοντο σωφρονισθέντες.
</p></div>

<div type="textpart" subtype="section" n="148"><p>  τούτων ἁπάντων ἡγεμὼν ἐχειροτονεῖτο
Μωυσῆς τὴν ἀρχὴν καὶ βασιλείαν λαβὼν οὐχ ὥσπερ
ἔνιοι τῶν ἐπὶ τὰς δυναστείας ὠθουμένων ὅπλοις καὶ
μηχανήμασιν ἱππικαῖς τε καὶ πεζικαῖς καὶ ναυτικαῖς
δυνάμεσιν, ἀλλ᾿ ἀρετῆς ἕνεκα καὶ καλοκἀγαθίας καὶ
τῆς πρὸς ἅπαντας εὐνοίας, ᾗ χρώμενος ἀεὶ διετέλει,
καὶ προσέτι καὶ τοῦ φιλαρέτου καὶ φιλοκάλου θεοῦ
 γέρας ἄξιον αὐτῷ παρασχόντος.</p></div>

<div type="textpart" subtype="section" n="149"><p>ἐπειδὴ γὰρ τὴν
Αἰγύπτου κατέλιπεν ἡγεμονίαν, θυγατριδοῦς τοῦ
τότε βασιλεύοντος ὤν, ἕνεκα τῶν κατὰ τὴν χώραν
γινομένων ἀδικημάτων πολλὰ χαίρειν φράσας ταῖς
ἀπὸ τῶν θεμένων ἐλπίσι διὰ ψυχῆς εὐγένειαν καὶ
φρονήματος μέγεθος καὶ τὸ μισοπόνηρον φύσει, τῷ



<pb n="6.354"/>

πρυτανεύοντι καὶ ἐπιμελουμένῳ τῶν ὅλων ἔδοξεν
αὐτὸν ἀμείψασθαι βασιλείᾳ πολυανθρωποτέρου καὶ
κρείττονος ἔθνους, ὅπερ ἔμελλεν ἐξ ἁπάντων τῶν
ἄλλων ἱερᾶσθαι τὰς ὑπὲρ τοῦ γένους τῶν ἀνθρώπων
αἰεὶ ποιησόμενον εὐχὰς ὑπέρ τε κακῶν ἀποτροπῆς
 καὶ μετουσίας ἀγαθῶν.</p></div>

<div type="textpart" subtype="section" n="150"><p>παραλαβὼν δὲ τὴν ἀρχὴν
οὐχ ὥσπερ ἔνιοι τὸν ἴδιον αὔξειν οἶκον καὶ τοὺς
υἱοὺς—δύο γὰρ ἦσαν αὐτῷ—προάγειν ἐπὶ μέγα
δυνάμεως ἐσπούδασεν, ὡς ἐν μὲν τῷ παρόντι
κοινωνοὺς αὖθις δὲ καὶ διαδόχους ἀποφῆναι· <milestone unit="altpage" n="105"/>
γνώμῃ γὰρ ἀδόλῳ καὶ καθαρᾷ πρὸς πάντα μικρά
τε αὖ καὶ μεγάλα χρώμενος τὴν φυσικὴν πρὸς
τὰ τέκνα φιλοστοργίαν οἷα κριτὴς ἀγαθὸς ἐνίκα τῷ
 περὶ τὸν λογισμὸν ἀδεκάστῳ.</p></div>

<div type="textpart" subtype="section" n="151"><p>προὔκειτο γὰρ ἓν
αὐτῷ τέλος ἀναγκαιότατον, ὀνῆσαι τοὺς ἀρχομένους
καὶ πάνθ᾿ ὑπὲρ τῆς τούτων ὠφελείας ἔργῳ καὶ λόγῳ
πραγματεύεσθαι, μηδένα παραλιπόντι καιρὸν τῶν
 συντεινόντων εἰς κοινὴν κατόρθωσιν.</p></div>

<div type="textpart" subtype="section" n="152"><p>μόνος οὗτος
τῶν πώποθ᾿ ἡγεμονευσάντων οὐ χρυσὸν οὐκ ἄργυρον
ἐθησαυρίσατο, οὐ δασμοὺς ἐξέλεξεν, οὐκ οἰκίας,
οὐ κτήματα, οὐ θρέμματα, οὐ θεραπείαν οἰκετικήν,
οὐ προσόδους, οὐκ ἄλλο τῶν εἰς πολυτέλειαν καὶ
περιουσίαν οὐδὲν ἐκτήσατο, καίτοι πάντων ἔχειν
 ἀφθονίαν δυνάμενος·</p></div>

<div type="textpart" subtype="section" n="153"><p>ἀλλ᾿ ὑπολαβὼν πενίας ψυχικῆς
ἔργον εἶναι τὸν ἐν ταῖς ὕλαις ἀποδέχεσθαι πλοῦτον
τοῦ μὲν ὡς τυφλοῦ κατεφρόνησε, τὸν δὲ βλέποντα
τῆς φύσεως ἐξετίμησε καὶ ζηλωτὴς ὡς οὐκ οἶδ᾿ εἴ
τις ἕτερος αὐτοῦ γενόμενος ἐν μὲν ἐσθῆσι καὶ
τροφαῖς καὶ τοῖς ἄλλοις τοῖς περὶ δίαιταν οὐδὲν
ἐπιτραγῳδῶν πρὸς σεμνότερον ὄγκον εὐτέλειαν καὶ
εὐκολίαν ἐπετήδευεν ἰδιώτου, πολυτέλειαν δὲ τῷ
ὄντι βασιλικὴν ἐν οἷς καλὸν ἦν πλεονεκτεῖν τὸν

<pb n="6.356"/>
 ἄρχοντα·</p></div>

<div type="textpart" subtype="section" n="154"><p>ταῦτα δ᾿ ἦσαν ἐγκράτειαι, καρτερίαι, σωφροσύναι,
ἀγχίνοιαι, συνέσεις, ἐπιστῆμαι, πόνοι,
κακοπάθειαι, ἡδονῶν ὑπεροψίαι, δικαιοσύναι, προτροπαὶ
πρὸς τὰ βέλτιστα, ψόγοι καὶ κολάσεις ἁμαρτανόντων
νόμιμοι, ἔπαινοι καὶ τιμαὶ κατορθούντων
 πάλιν σὺν νόμῳ.</p></div>

<div type="textpart" subtype="section" n="155"><p>
<milestone unit="para"/><milestone unit="altchapter" n="28"/> τοιγαροῦν πολλὰ χαίρειν
φράσαντα πολυχρηματίᾳ καὶ τῷ παρ᾿ ἀνθρώποις
μέγα πνέοντι πλούτῳ γεραίρει θεὸς τὸν μέγιστον
καὶ τελεώτατον ἀντιδοὺς πλοῦτον αὐτῷ· οὗτος
δ᾿ ἐστὶν ὁ τῆς συμπάσης γῆς καὶ θαλάττης καὶ
ποταμῶν καὶ τῶν ἄλλων ὅσα στοιχεῖα καὶ συγκρίματα·
κοινωνὸν γὰρ ἀξιώσας ἀναφανῆναι τῆς
ἑαυτοῦ λήξεως ἀνῆκε πάντα τὸν κόσμον ὡς κληρονόμῳ
 κτῆσιν ἁρμόζουσαν.</p></div>

<div type="textpart" subtype="section" n="156"><p>τοιγαροῦν ὑπήκουεν ὡς
δεσπότῃ τῶν στοιχείων ἕκαστον ἀλλάττον ἣν
εἶχε δύναμιν καὶ ταῖς προστάξεσιν ὑπεῖκον· καὶ
θαυμαστὸν ἴσως οὐδέν· εἰ γὰρ κατὰ τὴν παροιμίαν
“κοινὰ τὰ φίλων,” φίλος δὲ ὁ προφήτης ἀνείρηται
θεοῦ, κατὰ τὸ ἀκόλουθον μετέχοι ἂν αὐτοῦ καὶ τῆς
 κτήσεως, καθ᾿ ὃ χρειῶδες.</p></div>

<div type="textpart" subtype="section" n="157"><p>ὁ μὲν γὰρ θεὸς πάντα
κεκτημένος οὐδενὸς δεῖται, ὁ δὲ σπουδαῖος ἄνθρωπος
κέκτηται μὲν οὐδὲν κυρίως ἀλλ᾿ οὐδ᾿ ἑαυτόν, τῶν δὲ
τοῦ θεοῦ κειμηλίων, καθ᾿ ὅσον ἂν οἷός τε ᾖ, μεταλαγχάνει.
 <milestone unit="altpage" n="106"/> καὶ μήποτ᾿ εἰκότως· κοσμοπολίτης
γάρ ἐστιν, ἧς χάριν αἰτίας οὐδεμιᾷ τῶν κατὰ τὴν
οἰκουμένην πόλεων ἐνεγράφη, δεόντως, οὐ μέρος
 χώρας ἀλλ᾿ ὅλον τὸν κόσμον κλῆρον λαβών.</p></div>

<div type="textpart" subtype="section" n="158"><p>τί δ᾿;
οὐχὶ καὶ μείζονος τῆς πρὸς τὸν πατέρα τῶν ὅλων
καὶ ποιητὴν κοινωνίας ἀπέλαυσε προσρήσεως τῆς
αὐτῆς ἀξιωθείς; ὠνομάσθη γὰρ ὅλου τοῦ ἔθνους




<pb n="6.358"/>

θεὸς καὶ βασιλεύς· εἴς τε τὸν γνόφον, ἔνθα ἦν ὁ
θεός, εἰσελθεῖν λέγεται, τουτέστιν εἰς τὴν ἀειδῆ καὶ
ἀόρατον καὶ ἀσώματον τῶν ὄντων παραδειγματικὴν
οὐσίαν, τὰ ἀθέατα φύσει θνητῇ κατανοῶν· καθάπερ
τε γραφὴν εὖ δεδημιουργημένην ἑαυτὸν καὶ τὸν
ἑαυτοῦ βίον εἰς μέσον προαγαγὼν πάγκαλον καὶ
θεοειδὲς ἔργον ἔστησε παράδειγμα τοῖς ἐθέλουσι
 μιμεῖσθαι.</p></div>

<div type="textpart" subtype="section" n="159"><p>εὐδαίμονες δ᾿ ὅσοι τὸν τύπον ταῖς
ἑαυτῶν ψυχαῖς ἐναπεμάξαντο ἢ ἐσπούδασαν ἐναπομάξασθαι·
φερέτω γὰρ ἡ διάνοια μάλιστα μὲν τὸ
εἶδος τέλειον ἀρετῆς, εἰ δὲ μή, τὸν γοῦν ὑπὲρ τοῦ
κτήσασθαι τὸ εἶδος ἀνενδοίαστον πόθον.
</p></div>

<div type="textpart" subtype="section" n="160"><p> καὶ μὴν οὐδ᾿ ἐκεῖνό τις ἀγνοεῖ, ὅτι ζηλωταὶ τῶν
ἐνδόξων οἱ ἀφανεῖς εἰσι καί, ὧν ἂν ἐκεῖνοι μάλιστ᾿
ὀρέγεσθαι δοκῶσι, πρὸς ταῦτα τὰς αὑτῶν ἀποτείνουσιν
ὁρμάς· ἐπειδὰν γοῦν ἡγεμὼν ἄρξηται καθηδυπαθεῖν
καὶ πρὸς τὸν ἁβροδίαιτον ἀποκλίνειν
βίον, σύμπαν ὀλίγου δεῖν τὸ ὑπήκοον τὰς γαστρὸς
καὶ τῶν μετὰ γαστέρα προσαναρρήγνυσιν ἔξω τῶν
ἀναγκαίων ἐπιθυμίας, εἰ μή τινες εὐμοιρίᾳ χρήσαιντο
φύσεως ψυχὴν οὐκ ἐπίβουλον ἀλλ᾿ εὐμενῆ
 καὶ ἵλεω κτησάμενοι·</p></div>

<div type="textpart" subtype="section" n="161"><p>ἐὰν δ᾿ αὐστηροτέραν καὶ
σεμνοτέραν ἕληται προαίρεσιν, καὶ οἱ λίαν αὐτῶν
ἀκράτορες μεταβάλλουσι πρὸς ἐγκράτειαν ἢ φόβῳ
ἢ αἰδοῖ σπουδάζοντες ὑπόληψιν ἐμποιεῖν, ὅτι ἄρα
ζηλωταὶ τῶν ὁμοίων εἰσί· καὶ οὐκ ἄν ποθ᾿ οἱ χείρους
τὰ τῶν κρειττόνων ἀλλ᾿ οὐδὲ μανέντες ἀποδοκιμάζοιεν.
</p></div>

<div type="textpart" subtype="section" n="162"><p> τάχα δ᾿, ἐπεὶ καὶ νομοθέτης ἔμελλεν ἔσεσθαι,
πολὺ πρότερον αὐτὸς ἐγίνετο νόμος ἔμψυχός
τε καὶ λογικὸς θείᾳ προνοίᾳ, ἥτις ἀγνοοῦντα αὐτὸν
εἰς νομοθέτην ἐχειροτόνησεν αὖθις

<pb n="6.360"/>
</p></div>

<div type="textpart" subtype="section" n="163"><p> <milestone unit="altchapter" n="29"/> Ἐπειδὴ τοίνυν παρ᾿ ἑκόντων ἔλαβε τὴν
ἀρχήν, βραβεύοντος καὶ ἐπινεύοντος θεοῦ, τὴν
ἀποικίαν ἔστελλεν εἰς Φοινίκην καὶ Συρίαν τὴν
κοίλην καὶ Παλαιστίνην, ἣ τότε προσηγορεύετο
Χαναναίων, ἧς οἱ ὅροι τριῶν ἡμερῶν ὁδὸν διειστήκεσαν
ἀπ᾿ Αἰγύπτου.</p></div>

<div type="textpart" subtype="section" n="164"><p> εἶτ᾿ ἦγεν αὐτοὺς οὐ <milestone unit="altpage" n="107"/> τὴν
ἐπίτομον, ἅμα μὲν εὐλαβηθείς, μή ποθ᾿, ὑπαντιασάντων
τῶν οἰκητόρων διὰ φόβον ἀναστάσεως καὶ
ἀνδραποδισμοῦ καὶ γενομένου πολέμου, πάλιν τὴν
αὐτὴν ὁδὸν ὑποστρέψωσιν εἰς Αἴγυπτον, ἀπ᾿ ἐχθρῶν
ἐπ᾿ ἐχθρούς, νέων ἐπ᾿ ἀρχαίους, γέλως καὶ
χλεύη γενησόμενοι καὶ χείρω καὶ ἀργαλεώτερα τῶν
προτέρων ὑπομενοῦντες, ἅμα δὲ καὶ βουλόμενος
αὐτοὺς δι᾿ ἐρήμης ἄγων καὶ μακρᾶς δοκιμάσαι, πῶς
ἔχουσι πειθαρχίας ἐν οὐκ ἀφθόνοις χορηγίαις ἀλλ᾿
 ἐκ τοῦ κατ᾿ ὀλίγον ὑποσπανιζούσαις.</p></div>

<div type="textpart" subtype="section" n="165"><p>ἐκτραπόμενος
οὖν τὴν ἐπ᾿ εὐθείας, ἐγκάρσιον ἀτραπὸν εὑρὼν
καὶ νομίσας κατατείνειν ἄχρι τῆς ἐρυθρᾶς
θαλάττης ὁδοιπορεῖν ἤρχετο. τεράστιον δέ φασι
συμβῆναι κατ᾿ ἐκεῖνον τὸν χρόνον μεγαλούργημα
τῆς φύσεως, ὃ μηδείς πω μέμνηται πάλαι γεγονός.
</p></div>

<div type="textpart" subtype="section" n="166"><p> νεφέλη γὰρ εἰς εὐμεγέθη κίονα σχηματισθεῖσα προῄει
τῆς πληθύος, ἡμέρας μὲν ἡλιοειδὲς ἐκλάμπουσα
φέγγος, νύκτωρ δὲ φλογοειδές, ὑπὲρ τοῦ μὴ
πλάζεσθαι κατὰ τὴν πορείαν, ἀλλ᾿ ἀπλανεστάτῳ
ἕπεσθαι ἡγεμόνι ὁδοῦ. τάχα μέντοι καὶ τῶν ὑπάρχων
τις ἦν τοῦ μεγάλου βασιλέως, ἀφανὴς ἄγγελος,
ἐγκατειλημμένος τῇ νεφέλῃ προηγητήρ, ὃν οὐ
θέμις σώματος ὀφθαλμοῖς ὁρᾶσθαι.
</p></div>

<div type="textpart" subtype="section" n="167"><p> <milestone unit="altchapter" n="30"/> Θεασάμενος δ᾿ ὁ τῆς Αἰγύπτου βασιλεὺς
ἀνοδίᾳ χρωμένους, ὡς ᾤετο, καὶ διὰ τραχείας καὶ



<pb n="6.362"/>

ἀτριβοῦς ἐρήμης βαδίζοντας ἥσθη μὲν ἐπὶ τῷ κατὰ
τὴν πορείαν σφάλματι, νομίσας συγκεκλεῖσθαι διέξοδον
οὐκ ἔχοντας, ἐπὶ δὲ τῷ μεθέσθαι μετανοῶν
ἐπεχείρει διώκειν, ὡς ἢ φόβῳ τὴν πληθὺν ὑποστρέψων
καὶ δουλωσόμενος αὖθις ἢ ἀποκτενῶν
 ἡβηδὸν ἀφηνιάζουσαν.</p></div>

<div type="textpart" subtype="section" n="168"><p>εἶθ᾿ ἅπασαν τὴν ἱππικὴν
δύναμιν παραλαβὼν ἀκοντιστάς τε καὶ σφενδονήτας
καὶ ἱπποτοξότας καὶ τοὺς ἄλλους ὅσοι τῆς κούφης
ὁπλίσεως καὶ τὰ κάλλιστα τῶν δρεπανηφόρων ἁρμάτων
ἑξακόσια τοῖς ἐν τέλει δούς, ἵνα μετὰ τοῦ
πρέποντος ἀξιώματος ἐπακολουθήσωσι καὶ τῆς
στρατείας μετάσχωσιν, οὐδὲν τάχους ἀνεὶς ἐπεξέθει
καὶ συντείνων ἔσπευδε βουλόμενος ἐξαπιναίως οὐ
προϊδομένοις ἐπιστῆναι· τὸ γὰρ ἀνέλπιστον κακὸν
ἀργαλεώτερον αἰεὶ τοῦ προσδοκηθέντος, ὅσῳ καὶ
τὸ ὀλιγωρηθὲν εὐεπιχειρητότερον τοῦ σὺν φροντίδι.
</p></div>

<div type="textpart" subtype="section" n="169"><p>  καὶ ὁ μὲν ταῦτα διανοηθεὶς ἐπηκολούθει
νομίζων αὐτοβοεὶ περιέσεσθαι, οἱ δ᾿ ἔτυχον ἤδη
παρὰ ταῖς ἠϊόσι τῆς θαλάττης στρατοπεδεύοντες·
μελλόντων δ᾿ ἀριστοποιεῖσθαι, τὸ μὲν πρῶτον
πάταγος ἐξηχεῖτο πολύς, ἅτε τοσούτων ἀνθρώπων
ὁμοῦ καὶ ὑποζυγίων μετὰ σπουδῆς ἐλαυνόντων, ὡς
ἐκχυθέντας
<note n="6.362.1">MSS. ἐκλυθέντας et alia.</note>
 τῶν σκηνῶν περιβλέπεσθαι καὶ ὠτακουστεῖν
 <milestone unit="altpage" n="108"/> ἀκροβατοῦντας· εἶτ᾿ ὀλίγῳ ὕστερον ἐπὶ
λόφου μετέωρος ἡ ἀντίπαλος καταφαίνεται δύναμις
 ἐν τοῖς ὅπλοις ἐκτεταγμένη πρὸς μάχην.</p></div>

<div type="textpart" subtype="section" n="170"><p>
<milestone unit="para"/><milestone unit="altchapter" n="31"/> ἐπὶ
δὲ τῷ παραλόγῳ καὶ ἀπροσδοκήτῳ καταπλαγέντες
καὶ μήτε πρὸς ἄμυναν εὐτρεπεῖς ὄντες διὰ σπάνιν
ἀμυντηρίων—οὐ γὰρ ἐπὶ πόλεμον ἀλλ᾿ εἰς ἀποικίαν
ἐξῄεσαν—μήτε φυγεῖν δυνάμενοι—κατόπιν μὲν γὰρ
πέλαγος, ἐχθροὶ δ᾿ ἀντικρύ, τὰ δὲ παρ᾿ ἑκάτερα


<pb n="6.364"/>

βαθεῖα καὶ ἀτριβὴς ἐρήμη—σφαδᾴζοντες καὶ τῷ
μεγέθει τῶν κακῶν ἀπειρηκότες, οἷα παρὰ τὰς
τοιαύτας φιλεῖ συμφοράς, τὸν ἄρχοντα ᾐτιῶντο
 φάσκοντες·</p></div>

<div type="textpart" subtype="section" n="171"><p>“διὰ τὸ μὴ εἶναι μνήματα ἐν Αἰγύπτῳ,
οἷς ἀποθανόντες ἐνταφησόμεθα, ἐξήγαγες ἡμᾶς, ἵν᾿
ἐνταῦθα κηδεύσῃς ἀποκτείνας; ἢ οὐ πᾶσα δουλεία
κουφότερον κακὸν θανάτου; δελεάσας ἐλευθερίας
ἐλπίδι τὸ πλῆθος τὸν χαλεπώτερον περὶ τοῦ
 ζῆν ἐπεκρέμασας κίνδυνον.</p></div>

<div type="textpart" subtype="section" n="172"><p>ἠγνόεις τὴν ἡμετέραν
ἀ&lt;ο&gt;πλότητα
<note n="6.364.1">MSS. ἁπλότητα, which all editors hitherto appear to have accepted. But what sense has “simplicity,” or any other shade of meaning which the word can bear, in this context? The correction here printed, suggested to me by Dr. Rouse, appears certain. It is true that ἀοπλότης is not found in the lexicon, nor is “unarmedness,” by which I have translated it, found in the abridged <hi rend="italic">N.E.D.</hi> But both are natural and possible formations.</note>
 καὶ τὴν Αἰγυπτίων πικρίαν καὶ τὸ
βαρύμηνι; τὸ μέγεθος τῶν ἀφύκτων κακῶν οὐχ
ὁρᾷ; τί πρακτέον; πολεμῶμεν ἄοπλοι πρὸς ὡπλισμένους;
ἀλλὰ φεύγωμεν καθάπερ ἄρκυσι κυκλωθέντες
ἀνηλεέσιν ἐχθροῖς, ἐρημίαις ἀβάτοις, ἀπλώτοις
πελάγεσιν; εἰ δὲ δὴ καὶ πλωτά, τίς εὐπορία
 σκαφῶν εἰς περαίωσιν;</p></div>

<div type="textpart" subtype="section" n="173"><p>” ὁ δὲ ταῦτα ἀκούων τοῖς
μὲν συνεγίνωσκε, τῶν δὲ χρησμῶν ἐμέμνητο· καὶ
διανείμας τὸν νοῦν καὶ τὸν λόγον κατὰ τὸν αὐτὸν
χρόνον τῷ μὲν ἐνετύγχανεν ἀφανῶς τῷ θεῷ, ἵν᾿ ἐξ
ἀμηχάνων ῥύσηται συμφορῶν, δι᾿ οὗ δ᾿ ἐθάρσυνε
καὶ παρηγόρει τοὺς καταβοῶντας “μὴ ἀναπίπτετε”
λέγων· “οὐχ ὁμοίως ἄνθρωπος ἀμύνεται
 καὶ θεός.</p></div>

<div type="textpart" subtype="section" n="174"><p>τί μόνοις τοῖς εὐλόγοις καὶ πιθανοῖς προπιστεύετε;
παρασκευῆς οὐδεμιᾶς ἐστι χρεῖος ὁ
θεὸς βοηθός· ἐν ἀπόροις πόρον εὑρεῖν ἴδιον θεοῦ·
τὰ ἀδύνατα παντὶ γενητῷ μόνῳ δυνατὰ καὶ κατὰ
 χειρός.</p></div>

<div type="textpart" subtype="section" n="175"><p>” καὶ ταῦτα μὲν ἔτι καθεστὼς διεξῄει·


<pb n="6.366"/>

μικρὸν δ᾿ ἐπισχὼν ἔνθους γίνεται καταπνευσθεὶς
ὑπὸ τοῦ εἰωθότος ἐπιφοιτᾶν αὐτῷ πνεύματος καὶ
θεσπίζει προφητεύων τάδε· “ἣν ὁρᾶτε στρατιὰν
εὐοπλοῦσαν, οὐκέτ᾿ ἀντιτεταγμένην ὄψεσθε· πεσεῖται
γὰρ προτροπάδην πᾶσα καὶ βύθιος ἀφανισθήσεται,
ὡς μηδὲ λείψανον αὐτῆς ὑπὲρ γῆς ἔτι
φανῆναι, καὶ οὐ μήκει χρόνου, ἀλλὰ τῇ ἐπιούσῃ
νυκτί.”
</p></div>

<div type="textpart" subtype="section" n="176"><p> <milestone unit="altchapter" n="32"/> Καὶ ὁ μὲν ταῦτ᾿ ἀπεφθέγγετο. καταδύντος
δ᾿ ἡλίου, νότος εὐθὺς ἤρξατο κατασκήπτειν
βιαιότατος, ὑφ᾿ οὗ τὸ πέλαγος ἐξανεχώρησεν,
εἰωθὸς μὲν ἀμπωτίζειν, τότε δὲ καὶ μᾶλλον ὠθούμενον
τὸ πρὸς  <milestone unit="altpage" n="109"/> αἰγιαλοῖς ὑπεσύρη καθάπερ εἰς
χαράδραν ἢ χάρυβδιν· ἀστήρ τε προὐφαίνετ᾿ οὐδείς,
ἀλλὰ πυκνὸν καὶ μέλαν νέφος ἅπαντα τὸν οὐρανὸν
ἐπεῖχε, γνοφώδους τῆς νυκτὸς οὔσης εἰς κατάπληξιν
 τῶν διωκόντων.</p></div>

<div type="textpart" subtype="section" n="177"><p>προσταχθεὶς δὲ Μωυσῆς τῇ
βακτηρίᾳ παίει τὴν θάλασσαν· ἡ δὲ ῥαγεῖσα διίσταται
καὶ τῶν τμημάτων τὰ μὲν πρὸς
<note n="6.366.1">Perhaps τὰ μὲν &lt;πρόσω&gt; πρὸς</note>
 τῷ ῥαγέντι
μέρει μετέωρα πρὸς ὕψος ἐξαίρεται καὶ παγέντα
τρόπον τείχους κραταιῶς ἠρέμει καὶ ἡσύχαζε, τὰ δ᾿
ὀπίσω σταλέντα καὶ χαλινωθέντα τὴν εἰς τὸ πρόσω
φορὰν καθάπερ ἡνίαις ἀφανέσιν ἀνεχαίτιζε, τὸ δὲ
μεσαίτατον, καθ᾿ ὃ ἐγένετο ἡ ῥῆξις, ἀναξηρανθὲν
ὁδὸς εὐρεῖα καὶ λεωφόρος γίνεται. τοῦτο ἰδὼν
Μωυσῆς καὶ θαυμάσας ἐγεγήθει καὶ πληρωθεὶς
χαρᾶς ἐθάρσυνε τοὺς ἰδίους καὶ ᾗ τάχιστα προὔτρεπεν
 ἀναζευγνύναι.</p></div>

<div type="textpart" subtype="section" n="178"><p>περαιοῦσθαι δὲ
μελλόντων, σημεῖον ἐπιγίνεται τερατωδέστατον· ἡ
γὰρ ὁδηγὸς νεφέλη πρωτοστατοῦσα τὸν ἄλλον
χρόνον ἀνακάμπτει πρὸς τὰ οὐραῖα τοῦ πλήθους,
ὅπως ὀπισθοφυλακῇ, καὶ ταχθεῖσα μεθόριος τῶν διωκόντων

<pb n="6.368"/>

καὶ τῶν διωκομένων τοὺς μὲν ἡνιοχοῦσα
σωτηρίως καὶ ἀσφαλῶς ἐπήλαυνε, τοὺς δὲ ἀνεῖργε
καὶ ἀνέκρουεν ἐφορμᾶν ἐπειγομένους· ἅπερ ὁρῶντες
οἱ Αἰγύπτιοι θορύβου καὶ ταραχῆς πάντ᾿ ἐπλήρουν
τάς τε τάξεις ὑπὸ δέους συνέχεον ἐπεμπίπτοντες
ἀλλήλοις καὶ ζητοῦντες ἤδη φυγεῖν, ὅτ᾿ οὐδὲν ἦν
 ὄφελος.</p></div>

<div type="textpart" subtype="section" n="179"><p>οἱ μὲν γὰρ Ἑβραῖοι διὰ ξηρᾶς ἀτραποῦ
περὶ βαθὺν ὄρθρον μετὰ γυναικῶν καὶ παίδων ἔτι
κομιδῇ νηπίων περαιοῦνται· τοὺς δὲ τὰ τμήματα
τοῦ πελάγους ἑκατέρωθεν ἐπικυλισθέντα καὶ ἑνωθέντα
αὐτοῖς ἅρμασι καὶ ἵπποις καταποντοῖ, βορείοις
πνεύμασι τῆς παλιρροίας ἀναχυθείσης καὶ
μετεώροις τρικυμίαις ἐπιδραμούσης, ὡς μηδὲ
πυρφόρον ὑπολειφθῆναι τὸν ἀπαγγελοῦντα τοῖς ἐν
 Αἰγύπτῳ τὰς αἰφνιδίους συμφοράς.</p></div>

<div type="textpart" subtype="section" n="180"><p>τὸ μέγα τοῦτο
καὶ θαυμαστὸν ἔργον Ἑβραῖοι καταπλαγέντες
ἀναιμωτὶ νίκην οὐκ ἐλπισθεῖσαν ἤραντο καὶ κατιδόντες
ἐν ἀκαρεῖ φθορὰν ἀθρόαν πολεμίων δύο
χορούς, τὸν μὲν ἀνδρῶν, τὸν δὲ γυναικῶν, ἐπὶ τῆς
ἠϊόνος στήσαντες εὐχαριστικοὺς ὕμνους εἰς τὸν θεὸν
ᾖδον, ἐξάρχοντος Μωυσέως μὲν τοῖς ἀνδράσιν,
ἀδελφῆς δὲ τούτου ταῖς γυναιξίν· ἡγεμόνες γὰρ οὗτοι
τῶν χορῶν ἐγεγένηντο.
</p></div>

<div type="textpart" subtype="section" n="181"><p> <milestone unit="altchapter" n="33"/> Ἄραντες δ᾿ ἀπὸ θαλάττης μέχρι μέν
τινος ὡδοιπόρουν μηκέτι τὸν ἀπὸ τῶν ἐχθρῶν
ὀρρωδοῦντες φόβον. ἐπιλιπόντος δὲ τοῦ ποτοῦ
τρισὶν ἡμέραις, αὖθις ἐν ἀθυμίαις ἦσαν ὑπὸ δίψους



<pb n="6.370"/>

καὶ πάλιν ἤρξαντο μεμψιμοιρεῖν ὡς μηδὲν εὖ
προπεπονθότες· ἀεὶ γὰρ ἡ τοῦ παρόντος προσβολὴ
δεινοῦ τὰς ἐπὶ τοῖς προτέροις ἀγαθοῖς ἡδονὰς ἀφαιρεῖται.
</p></div>

<div type="textpart" subtype="section" n="182"><p>  θεασάμενοι δὲ πηγὰς ἐπιτρέχουσιν <milestone unit="altpage" n="110"/>
ὡς ἀρυσόμενοι χαρᾶς ὑπόπλεῳ, δι᾿ ἄγνοιαν τἀληθοῦς
ἀπατηθέντες· πικραὶ γὰρ ἦσαν· εἶτα γευσάμενοι
γναμφθέντες τῷ παρ᾿ ἐλπίδα τά τε σώματα
παρεῖντο καὶ τὰς ψυχὰς ἀναπεπτώκεσαν, οὐχ οὕτως
ἐφ᾿ ἑαυτοῖς ὡς ἐπὶ τοῖς νηπίοις παισὶ στένοντες,
οὓς ἀδακρυτὶ ποτὸν αἰτοῦντας ὁρᾶν οὐχ ὑπέμενον.
</p></div>

<div type="textpart" subtype="section" n="183"><p> ἔνιοι δὲ τῶν ὀλιγωροτέρων καὶ πρὸς εὐσέβειαν
ἀβεβαίων καὶ τὰ προγεγονότα ᾐτιῶντο ὡς οὐκ ἐπ᾿
εὐεργεσίᾳ συμβάντα μᾶλλον ἢ διὰ μετουσίαν ἀργαλεωτέρων
συμφορῶν, ἄμεινον εἶναι λέγοντες τρίς,
οὐχ ἅπαξ, ὑπ᾿ ἐχθρῶν ἀποθανεῖν ἢ δίψει παραπολέσθαι·
τὴν μὲν γὰρ ἄπονον καὶ ταχεῖαν τοῦ
βίου μετάστασιν οὐδὲν ἀθανασίας διαφέρειν τοῖς εὖ
φρονοῦσι, θάνατον δ᾿ ὡς ἀληθῶς εἶναι τὸν βραδὺν
καὶ μετ᾿ ἀλγηδόνων, οὐκ ἐν τῷ τεθνάναι τὸ φοβερὸν
ἀλλ᾿ ἐν μόνῳ τῷ ἀποθνῄσκειν ἐπιδεικνύμενον.
</p></div>

<div type="textpart" subtype="section" n="184"><p>  τοιαύταις χρωμένων ὀλοφύρσεσι, πάλιν
ἱκετεύει τὸν θεὸν Μωυσῆς ἐπιστάμενον τὴν ζῴων
καὶ μάλιστα τὴν ἀνθρώπων ἀσθένειαν καὶ τὰς
τοῦ σώματος ἀνάγκας ἐκ τροφῆς ἠρτημένου καὶ
δεσποίναις χαλεπαῖς συνεζευγμένου, βρώσει καὶ
πόσει, συγγνῶναι μὲν τοῖς ἀθυμοῦσι, τὴν δὲ πάντων
ἔνδειαν ἐκπλῆσαι, μὴ χρόνου μήκει, δωρεᾷ δ᾿
ἀνυπερθέτῳ καὶ ταχείᾳ, διὰ τὴν τοῦ θνητοῦ φυσικὴν
ὀλιγωρίαν ὀξὺν καιρὸν τῆς βοηθείας ἐπιποθοῦντος.

<pb n="6.372"/>
</p></div>

<div type="textpart" subtype="section" n="185"><p> ὁ δὲ τὴν ἵλεων αὑτοῦ δύναμιν φθάνει προεκπέμψας
καὶ διοίξας τὸ τοῦ ἱκέτου τῆς ψυχῆς ἀκοίμητον
ὄμμα ξύλον δείκνυσιν, ὃ προσέταξεν ἀράμενον εἰς
τὰς πηγὰς καθεῖναι, τάχα μὲν κατεσκευασμένον ἐκ
φύσεως ποιοῦν δύναμιν, ἣ τάχα
<note n="6.372.1">Clearly a mistake:? τέως.</note>
 ἠγνόητο, τάχα δὲ
καὶ τότε πρῶτον ποιηθὲν εἰς ἣν ἔμελλεν ὑπηρετεῖν
 χρείαν.</p></div>

<div type="textpart" subtype="section" n="186"><p>γενομένου δὲ τοῦ κελευσθέντος, αἱ μὲν
πηγαὶ γλυκαίνονται μεταβαλοῦσαι πρὸς τὸ πότιμον,
ὡς μηδ᾿ εἰ τὴν ἀρχὴν ἐγένοντό ποτε πικραὶ
δύνασθαι διαγνῶναι, διὰ τὸ μηδὲ ἴχνος ἢ ζώπυρον
τῆς ἀρχαίας κακίας εἰς μνήμην ὑπολελεῖφθαι.
</p></div>

<div type="textpart" subtype="section" n="187"><p> <milestone unit="altchapter" n="34"/> τὸ δὲ δίψος ἀκεσάμενοι μεθ᾿ ἡδονῆς διπλασίας,
ἐπειδὴ τῆς ἀπολαύσεως τὸ παρ᾿ ἐλπίδα
συμβεβηκὸς ἀγαθὸν εὐφραίνει μᾶλλον, ἔτι καὶ τὰς
ὑδρίας πληρώσαντες ἀνεζεύγνυσαν, ὥσπερ ἀπὸ
θοίνης καὶ ἱλαρᾶς εὐωχίας ἑστιαθέντες καὶ μεθύοντες
οὐ τὴν ἐν οἴνῳ μέθην ἀλλὰ τὴν νηφάλιον, ἣν
ἠκρατίσαντο τὰς προπόσεις λαβόντες παρὰ τῆς
εὐσεβείας τοῦ προεστῶτος ἄρχοντος.
</p></div>

<div type="textpart" subtype="section" n="188"><p> Ἀφικνοῦνται δ᾿ εἰς σταθμὸν δεύτερον, εὔυδρόν τε
καὶ εὔδενδρον—Αἰλεὶμ ὠνομάζετο—, πηγαῖς καταρρεόμενον
δώδεκα, παρ᾿ αἷς στελέχη νέα φοινίκων
εὐερνέστατα ἦν τὸν ἀριθμὸν ἑβδομήκοντα, τοῖς ὀξὺ
τῇ  <milestone unit="altpage" n="111"/> διανοίᾳ βλέπειν δυναμένοις ἀγαθῶν τῶν
 ἐθνικῶν ἐναργῆ σημεῖα καὶ δείγματα·</p></div>

<div type="textpart" subtype="section" n="189"><p>φυλαί τε γάρ
εἰσι τοῦ ἔθνους δώδεκα, ὧν ἑκάστη πηγῆς ἕξει
λόγον εὐσεβοῦσα, χορηγούσης εὐσεβείας ἀενάους
καὶ ἀνελλιπεῖς καλὰς πράξεις, γενάρχαι δὲ τοῦ
σύμπαντος ἔθνους ἑβδομήκοντα γεγόνασι φοίνικι


<pb n="6.374"/>

τῷ τῶν δένδρων ἀρίστῳ προσηκόντως παρεικασθέντες,
ὃ καὶ ὀφθῆναι καὶ καρπὸν ἐνεγκεῖν ἐστι
κάλλιστον, ὅπερ καὶ τὴν ζωτικὴν ἔχει δύναμιν οὐκ
ἐν ῥίζαις ὥσπερ τὰ ἄλλα κατορωρυγμένην ἀλλ᾿
ἀνώφοιτον, καρδίας τρόπον ἐν τῷ μεσαιτάτῳ τῶν
ἀκρεμόνων ἱδρυμένην, ὑφ᾿ ὧν οἷα ἡγεμονὶς ὄντως
 ἐν κύκλῳ δορυφορεῖται.</p></div>

<div type="textpart" subtype="section" n="190"><p>τοιαύτην δ᾿ ἔχει φύσιν καὶ
ἡ διάνοια τῶν γευσαμένων ὁσιότητος· ἄνω γὰρ
μεμάθηκε βλέπειν τε καὶ φοιτᾶν καὶ μετεωροπολοῦσα
ἀεὶ καὶ τὰ θεῖα διερευνωμένη κάλλη χλεύην
τίθεται τὰ ἐπίγεια, ταῦτα μὲν παιδιάν, ἐκεῖνα δὲ
σπουδὴν ὡς ἀληθῶς νομίζουσα.
</p></div>

<div type="textpart" subtype="section" n="191"><p> <milestone unit="altchapter" n="35"/> Μετὰ δὲ ταῦτ᾿ οὐ πολὺς διῆλθε χρόνος
καὶ ἀπορίᾳ σιτίων ἐλίμωττον, ὥσπερ ἐκ διαδοχῆς
ἀντεπιτιθεμένων τῶν ἀναγκαίων· δέσποινα γὰρ
χαλεπαὶ καὶ βαρεῖαι, πεῖνα καὶ δίψα, διακληρωσάμεναι
τὰς κακώσεις ἐν μέρει προσέκειντο καὶ
συνέβαινε κατὰ τὴν τῆς ἑτέρας ἄνεσιν ἐπιγίνεσθαι
τὴν ἑτέραν, ὅπερ ἦν τοῖς πάσχουσιν ἀφορητότατον,
εἴ γε πρὸ μικροῦ δόξαντες ἀπαλλαγῆναι δίψους
 ἐφεδρεῦον κακὸν πεῖναν εὕρισκον.</p></div>

<div type="textpart" subtype="section" n="192"><p>ἦν δ᾿ οὐ μόνον
ἡ παροῦσα σπάνις χαλεπόν, ἀλλὰ καὶ ἡ πρὸς
τὸν μέλλοντα χρόνον τῶν ἐπιτηδείων ἀπόγνωσις·
ὁρῶντες γὰρ βαθεῖαν καὶ πολλὴν ἔρημον καὶ καρπῶν
ἀγονωτάτην σφόδρα ἠθύμουν· πάντα γὰρ ἦσαν
ἢ τραχεῖαι καὶ ἀπορρῶγες πέτραι ἢ ἁλμυρόγεως
πεδιὰς ἢ ὄρη λιθωδέστατα ἢ ψάμμοι βαθεῖαι πρὸς
ἠλίβατον ὕψος ἀνατείνουσαι, καὶ προσέτι ποταμὸς
οὐδείς, οὐκ αὐθιγενής, οὐ χειμάρρους, οὐδεμία
πηγή, σπαρτὸν οὐδὲν οὐδὲ δένδρον, οὐχ ἥμερον, οὐ
τῆς ἀγρίας ὕλης, οὐ ζῷον πτηνὸν ἢ χερσαῖον, ὅτι

<pb n="6.376"/>

μὴ τῶν ἑρπετῶν τὰ ἰοβόλα πρὸς ὄλεθρον ἀνθρώπων,
 ὄφεις καὶ σκορπίοι.</p></div>

<div type="textpart" subtype="section" n="193"><p>εἶθ᾿ ὑπομιμνησκόμενοι τῆς
κατ᾿ Αἴγυπτον εὐθηνίας καὶ εὐετηρίας καὶ τὴν
τῶν ἐκεῖ πάντων ἀφθονίαν ἀντιτιθέντες τῇ πάντων
ἐνταῦθα ἐνδείᾳ χαλεπῶς ἔφερον καὶ πρὸς ἑτέρους
ἕτεροι τοιαῦτ᾿ ἐλογοποίουν· “ἐπ᾿ ἐλευθερίας ἐλπίδι
μεταναστάντες οὐδὲ τοῦ ζῆν ἄδειαν ἔχομεν οἱ ταῖς
μὲν ὑποσχέσεσι τοῦ ἡγεμόνος εὐδαίμονες, ἐν δὲ τοῖς
 ἔργοις ἀνθρώπων ἁπάντων κακοδαιμονέστατοι.</p></div>

<div type="textpart" subtype="section" n="194"><p>τί
τέλος ἔσται τῆς  <milestone unit="altpage" n="112"/> ἀνηνύτου καὶ μακρᾶς οὕτως ὁδοῦ;
πᾶσι καὶ τοῖς πλέουσι καὶ τοῖς πεζεύουσιν ὅρος
εἰς ὃν ἀφίξονται πρόκειται, τοῖς μὲν ἐμπόρια καὶ
λιμένες, τοῖς δὲ πόλις τις ἢ χώρα, μόνοις δ᾿ ἡμῖν
ἄβατος ἐρημία καὶ δυσοδία καὶ χαλεπαὶ δυσελπιστίαι·
προϊόντων γάρ, ὥσπερ ἀχανὲς καὶ βαθὺ
πέλαγος ἀπόρευτον ἀναφαίνεται καθ᾿ ἑκάστην ἡμέραν
 εὐρυνόμενον.</p></div>

<div type="textpart" subtype="section" n="195"><p>μετεωρίσας καὶ φυσήσας ἡμᾶς
τῷ λόγῳ καὶ κενῶν ἐλπίδων τὰ ὦτα πληρώσας
παρατείνει λιμῷ τὰς γαστέρας οὐδὲ τὰς ἀναγκαίας
ἐκπορίζων τροφάς· ἀποικίας ὀνόματι τοσαύτην
πληθὺν ἠπάτησεν ἐξ οἰκουμένης τὸ πρῶτον εἰς
ἀοίκητον ἀγαγών, εἶτα καὶ εἰς ᾅδου προπέμπων,
τὴν τοῦ βίου τελευταίαν ὁδόν.”
</p></div>

<div type="textpart" subtype="section" n="196"><p> <milestone unit="altchapter" n="36"/> Τοιαῦτ᾿ ὀνειδιζόμενος οὐχ οὕτως ἐπὶ
ταῖς εἰς αὑτὸν κακηγορίαις ἐδυσχέραινεν, ὡς ἐπὶ
τῷ τῆς γνώμης αὐτῶν ἀνιδρύτῳ· πεπειραμένοι
γὰρ μυρίων ὅσων ἐκ τοῦ παραλόγου συμβεβηκότων
πραγμάτων παρὰ τὸ καθεστὸς ἔθος ὤφειλον ὑπὸ
μηδενὸς ἔτι τῶν εὐλόγων καὶ πιθανῶν ἄγεσθαι,
πεπιστευκέναι δ᾿ αὐτῷ λαβόντες ἀποδείξεις ἐναργεστάτας
 τοῦ περὶ ἁπάντων ἀψευδεῖν.</p></div>

<div type="textpart" subtype="section" n="197"><p>πάλιν δ᾿
ὅτε εἰς ἔννοιαν ἦλθε τῆς ἐνδείας, ἧς μεῖζον οὐδὲν

<pb n="6.378"/>

κακὸν ἀνθρώποις ἐστί, συνεγίνωσκεν ὄχλον εἰδὼς
ἀβέβαιον φύσει πρᾶγμα καὶ ὑπὸ τῶν ἐν χερσὶ
διακινούμενον, ἃ λήθην μὲν τῶν προγεγονότων
 ἐργάζεται, δυσελπιστίαν δ᾿ εἰς τὰ μέλλοντα.</p></div>

<div type="textpart" subtype="section" n="198"><p>πάντων
οὖν ἐν ἀσχέτοις ὄντων ἀνίαις καὶ τὰς ἀνωτάτω
προσδοκώντων συμφοράς, ἃς ἐνόμιζον ἐφεδρεύειν
καὶ ἐγγυτάτω παρεῖναι, τοῦτο μὲν διὰ τὴν σύμφυτον
ἐπιείκειαν καὶ φιλανθρωπίαν, τοῦτο δὲ βουλόμενος
ὃν ἐχειροτόνησεν ἡγεμόνα τιμῆσαι καὶ ἔτι μᾶλλον
ὡς εὐσεβείας ἔχει καὶ ὁσιότητος ἔν τε τοῖς φανεροῖς
κἀν τοῖς ἀδήλοις ἅπασι διασυστῆσαι ὁ θεὸς ἐλεήσας
 τὸ πάθος ἰᾶται.</p></div>

<div type="textpart" subtype="section" n="199"><p>ξένας οὖν εὐεργεσίας ἐκαινοτόμει,
τρανοτέραις ὅπως ἐμφάσεσι παιδευθῶσιν
<note n="6.378.1">MSS. ἐμφάσεσιν αἰδεσθῶσιν.</note>
 ἤδη μὴ
δυσανασχετεῖν, εἴ τι μὴ κατὰ γνώμην εὐθὺς ἀποβαίη,
τλητικῶς δ᾿ ὑπομένειν χρηστὰ περὶ τῶν
 μελλόντων προσδοκῶντες.</p></div>

<div type="textpart" subtype="section" n="200"><p>τί οὖν συνέβη; τῇ
ὑστεραίᾳ περὶ τὴν ἕω δρόσος βαθεῖα καὶ πολλὴ
περὶ σύμπαν ἦν ἐν κύκλῳ τὸ στρατόπεδον, ἣν
ἐπένιφεν ἡσυχῇ, ἀήθη ὑετὸν καὶ παρηλλαγμένον,
οὐχ ὕδωρ, οὐ χάλαζαν, οὐ χιόνα, οὐ κρύσταλλον—ταῦτα
γὰρ αἱ τῶν νεφῶν ἀπεργάζονται μεταβολαὶ
ταῖς χειμεριναῖς τροπαῖς—, ἀλλὰ κέγχρον βραχυτάτην
καὶ λευκοτάτην, ἣ διὰ τὴν ἐπάλληλον φορὰν
σωρηδὸν προὐκέχυτο τῶν σκηνῶν, ἄπιστος ὄψις·
ἣν καταπλαγέντες ἐπυνθάνοντο τοῦ ἡγεμόνος, τίς
τε ὁ ὑετὸς οὗτός ἐστιν, ὃν οὐδείς πω πρότερον
εἶδεν   <milestone unit="altpage" n="113"/> ἀνθρώπων, καὶ πρὸς τί γέγονεν.</p></div>

<div type="textpart" subtype="section" n="201"><p>ὁ δὲ καταπνευσθεὶς
ἔνθους γίνεται καὶ θεσπίζει τάδε· “θνητοῖς
μὲν ἀνεῖται πεδιὰς ἡ βαθύγειος, ἣν ἀνατεμόντες


<pb n="6.380"/>

εἰς αὔλακας ἀροῦσι καὶ σπείρουσι καὶ τὰ ἄλλα τὰ
κατὰ γεωργίαν δρῶσι καρποὺς ἐτησίους ἐκπορίζοντες
εἰς ἀφθονίαν τῶν ἀναγκαίων· θεῷ δ᾿ οὐ μία
μοῖρα τοῦ παντὸς ἀλλ᾿ ὁ σύμπας κόσμος ὑποβέβληται
καὶ τὰ τούτου μέρη πρὸς ἅπασαν χρείαν
 ὧν ἂν θέλῃ ὡς δεσπότῃ δοῦλα ὑπηρετήσοντα.</p></div>

<div type="textpart" subtype="section" n="202"><p>νῦν
οὖν ἔδοξεν αὐτῷ, τὸν ἀέρα τροφὴν ἐνεγκεῖν ἀνθ᾿
ὕδατος, ἐπεὶ καὶ γῆ πολλάκις ὑετὸν ἤνεγκεν· ὁ γὰρ
ἐν Αἰγύπτῳ ποταμὸς καθ᾿ ἕκαστον ἐνιαυτὸν ταῖς
ἐπιβάσεσι πλημμυρῶν ὅταν ἄρδῃ τὰς ἀρούρας, τί
ἕτερον ἢ ὑετός ἐστι κάτωθεν ἐπινίφων;”
 παράδοξον μὲν δὴ τὸ ἔργον, εἰ καὶ ἐνταῦθα ἔστη·</p></div>

<div type="textpart" subtype="section" n="203"><p>
νυνὶ δὲ καὶ παραδοξοτέροις ἄλλοις ἐθαυματουργεῖτο.
ἐπενεγκάμενοι γὰρ ἄλλος ἀλλαχόθεν ἀγγεῖα συνεκόμιζον,
οἱ μὲν ἐπὶ τῶν ὑποζυγίων, οἱ δὲ κατὰ τῶν
ὤμων ἐπηχθισμένοι, προνοίᾳ τοῦ πρὸς πλείω χρόνον
 ταμιεύεσθαι τὰ ἐπιτήδεια.</p></div>

<div type="textpart" subtype="section" n="204"><p>ἦν δ᾿ ἄρα ἀταμίευτα
καὶ ἀθησαύριστα, δωρεὰς ἀεὶ νέας ἐγνωκότος τοῦ
θεοῦ χαρίζεσθαι· τὰ μὲν γὰρ πρὸς τὴν τότε χρῆσιν
αὐτάρκη σκευάσαντες μεθ᾿ ἡδονῆς προσηνέγκαντο,
τῶν δ᾿ ἀπολειφθέντων εἰς τὴν ὑστεραίαν οὐδὲν
ἔτι σῷον εὕρισκον, ἀλλὰ μεταβεβληκότα καὶ δυσώδη
καὶ μεστὰ τοιουτοτρόπων ζῴων, ἃ κατὰ σῆψιν
εἴωθε γεννᾶσθαι· ταῦτα μὲν οὖν ἀπερρίπτουν κατὰ
τὸ εἰκός, ἑτέρας δ᾿ εὐτρεπεῖς τροφὰς ἀνεύρισκον,
ἃς ἅμα τῇ δρόσῳ καθ᾿ ἑκάστην ἡμέραν συνέβαινε
 νίφεσθαι.</p></div>

<div type="textpart" subtype="section" n="205"><p>γέρας δ᾿ ἐξαίρετον ἡ ἱερὰ
ἑβδομὰς εἶχεν· ἐπειδὴ γὰρ οὐδὲν ἐφεῖται δρᾶν ἐν
αὐτῇ, πάντων δὲ μικρῶν καὶ μεγάλων ἔργων ἀνέχειν
διείρηται, συγκομίζειν οὐ δυναμένοις τότε τὰ
ἐπιτήδεια πρὸ μιᾶς ὁ θεὸς ὕει διπλᾶ καὶ κελεύει

<pb n="6.382"/>

φέρειν εἰς δύο ἡμέρας αὐτάρκη τροφὴν ἐσομένην·
τὰ δὲ συγκομισθέντα σῷα διέμενεν, οὐδενὸς ᾗ
πρότερον φθαρέντος τὸ παράπαν.
</p></div>

<div type="textpart" subtype="section" n="206"><p> <milestone unit="altchapter" n="37"/> λέξω δὲ καὶ τὸ ἔτι τούτου θαυμασιώτερον·
ἐπὶ γὰρ ἔτη τεσσαράκοντα, τοσοῦτον μῆκος
αἰῶνος, ὁδοιποροῦσιν αὐτοῖς αἱ χορηγίαι τῶν ἀναγκαίων
ἐν τάξεσι ταῖς εἰρημέναις ἐγίνοντο καθάπερ
ἐν σιταρχίαις μεμετρημέναις πρὸς τὰς ἐπιβαλλούσας
 ἑκάστοις διανομάς.</p></div>

<div type="textpart" subtype="section" n="207"><p>ἅμα μέντοι καὶ τὴν τριπόθητον
ἡμέραν ἀνεδιδάσκοντο—ζητοῦντες γὰρ ἐκ πολλοῦ,
τίς ἄρ᾿ ἐστὶν ἡ τοῦ κόσμου γενέθλιος, ἐν ᾗ τόδε τὸ
πᾶν ἀπετελέσθη, καὶ παρὰ πατέρων καὶ προγόνων
τὴν ζήτησιν ἄλυτον διαδεξάμενοι μόλις ἐδυνήθησαν
εὑρεῖν—οὐ μόνον  <milestone unit="altpage" n="114"/> χρησμοῖς ἀναδιδαχθέντες, ἀλλὰ
καὶ τεκμηρίῳ πάνυ σαφεῖ· τοῦ γὰρ πλεονάζοντος ἐν
ταῖς ἄλλαις ἡμέραις, ὡς ἐλέχθη, φθειρομένου, τὸ
πρὸ τῆς ἑβδόμης ὑόμενον οὐ μόνον οὐ μετέβαλεν,
 ἀλλὰ καὶ μέτρον εἶχε διπλάσιον.</p></div>

<div type="textpart" subtype="section" n="208"><p>ἡ δὲ
χρῆσις ἦν τοιάδε· συλλέγοντες ἅμα τῇ ἕῳ τὸ νιφόμενον
ἤλουν ἢ ἔτριβον, εἶθ᾿ ἕψοντες ἡδεῖαν πάνυ
τροφὴν οἷα μελίπηκτον προσεφέροντο μὴ δεόμενοι
 σιτοπόνων περιεργίας.</p></div>

<div type="textpart" subtype="section" n="209"><p>ἀλλὰ γὰρ καὶ
τῶν εἰς ἁβροδίαιτον βίον οὐκ εἰς μακρὰν εὐπόρουν,
ὅσαπερ ἐν οἰκουμένῃ χώρᾳ καὶ εὐδαίμονι βουληθέντος
τοῦ θεοῦ κατὰ πολλὴν περιουσίαν ἄφθονα
χορηγεῖν ἐν ἐρημίᾳ· ταῖς γὰρ ἑσπέραις ὀρτυγομητρῶν
νέφος συνεχὲς ἐκ θαλάττης ἐπιφερόμενον



<pb n="6.384"/>

ἅπαν τὸ στρατόπεδον ἐπεσκίαζε τὰς πτήσεις
προσγειοτάτας ποιουμένων εἰς τὸ εὔθηρον· συλλαμβάνοντες
οὖν καὶ σκευάζοντες ὡς φίλον ἑκάστοις
κρεῶν ἀπέλαυον ἡδίστων ἅμα καὶ τὴν τροφὴν
παρηγοροῦντες ἀναγκαίῳ προσοψήματι.
</p></div>

<div type="textpart" subtype="section" n="210"><p> <milestone unit="altchapter" n="38"/> Τούτων μὲν οὖν πολλὴν ἦγον ἀφθονίαν
οὐκ ἐπιλειπόντων, ὕδατος δὲ καὶ πάλιν
πιέσασα δεινὴ σπάνις ἐπιγίνεται· καὶ πρὸς ἀπόγνωσιν
ἤδη τραπομένων σωτηρίας, λαβὼν Μωυσῆς
τὴν ἱερὰν βακτηρίαν ἐκείνην, δι᾿ ἧς τὰ κατ᾿
Αἴγυπτον ἀπετέλεσε σημεῖα, θεοφορηθεὶς τὴν ἀκρότομον
 πέτραν παίει.</p></div>

<div type="textpart" subtype="section" n="211"><p>ἡ δ᾿, εἴτε προϋποκειμένης
πηγῆς φλέβα καίριον διακοπεῖσα εἴτε καὶ τότε
πρῶτον ὕδατος ἀφανέσιν ὑπονόμοις εἰς αὐτὴν
ἀθρόου συρρυέντος καὶ σφόδρα ἐκθλιβέντος, ἀναστομωθεῖσα
τῇ βίᾳ τῆς φορᾶς κρουνηδὸν ἐκχεῖται, ὡς
μὴ τότε μόνον παρασχεῖν ἄκος δίψους ἀλλὰ καὶ
πρὸς πλείω χρόνον τοσαύταις μυριάσιν ἀφθονίαν
ποτοῦ· τὰ γὰρ ὑδρία πάντ᾿ ἐπλήρωσαν, ὡς καὶ
πρότερον ἐκ τῶν πηγῶν, αἳ πικραὶ μὲν ἦσαν φύσει,
μετέβαλον δ᾿ ἐπιφροσύνῃ θείᾳ πρὸς τὸ γλύκιον.
</p></div>

<div type="textpart" subtype="section" n="212"><p>  εἰ δέ τις τούτοις ἀπιστεῖ, θεὸν οὔτ᾿
οἶδεν οὔτ᾿ ἐζήτησέ ποτε· ἔγνω γὰρ ἂν εὐθέως, ἔγνω
παγίως καταλαβών, ὅτι τὰ παράδοξα δὴ ταῦτα καὶ
παράλογα θεοῦ παίγνιά ἐστιν, ἀπιδὼν εἰς τὰ τῷ




<pb n="6.386"/>

ὄντι μεγάλα καὶ σπουδῆς ἄξια, γένεσιν οὐρανοῦ
καὶ πλανήτων καὶ ἀπλανῶν ἀστέρων χορείας καὶ
φωτὸς ἀνάλαμψιν, ἡμέρας μὲν ἡλιακοῦ, νύκτωρ δὲ
τοῦ διὰ σελήνης, καὶ γῆς ἵδρυσιν ἐν τῷ μεσαιτάτῳ
τοῦ παντός, ἠπείρων τε καὶ νήσων ὑπερβάλλοντα
μεγέθη καὶ ζῴων καὶ φυτῶν ἀμυθήτους ἰδέας, ἔτι
δὲ πελαγῶν ἀναχύσεις, ποταμῶν αὐθιγενῶν καὶ
χειμάρρων φοράς, ἀενάων ῥεῖθρα πηγῶν, ὧν αἱ <milestone unit="altpage" n="115"/>
μὲν ψυχρὸν αἱ δὲ θερμὸν ὕδωρ ἀνομβροῦσιν, ἀέρος
παντοίας τροπάς, ἐτησίων ὡρῶν διακρίσεις, ἄλλα
 κάλλη μυρία.</p></div>

<div type="textpart" subtype="section" n="213"><p>ἐπιλίποι ἂν ὁ βίος τοῦ βουλομένου
διηγεῖσθαι τὰ καθ᾿ ἕκαστα, μᾶλλον δ᾿ ἕν τι τῶν
ὁλοσχερεστέρων τοῦ κόσμου μερῶν, κἂν εἰ μέλλοι
πάντων ἀνθρώπων ἔσεσθαι μακροβιώτατος. ἀλλὰ
ταῦτα μὲν πρὸς ἀλήθειαν ὄντα θαυμάσια καταπεφρόνηται
τῷ συνήθει· τὰ δὲ μὴ ἐν ἔθει, κἂν
μικρὰ ᾖ, ξέναις φαντασίαις ἐνδιδόντες καταπληττόμεθα
τῷ φιλοκαίνῳ.
</p></div>

<div type="textpart" subtype="section" n="214"><p> <milestone unit="altchapter" n="39"/> Ἤδη δὲ πολλὴν καὶ ἀπόρευτον διεξεληλυθότων,
ὅροι τινὲς ἀνεφαίνοντο γῆς οἰκουμένης
καὶ προάστεια χώρας, εἰς ἣν μεθωρμίζοντο·
νέμονται δ᾿ αὐτὴν Φοίνικες. ἐλπίσαντες δὲ βίον
εὔδιον καὶ γαληνὸν αὑτοῖς ἀπαντήσεσθαι γνώμης
 ἐσφάλησαν.</p></div>

<div type="textpart" subtype="section" n="215"><p>ὁ γὰρ προκαθήμενος βασιλεὺς πόρθησιν
εὐλαβηθείς, ἀναστήσας τὴν ἐκ τῶν πόλεων
νεότητα, μάλιστα μὲν ἀνείρξων ὑπηντίαζεν, εἰ
δὲ βιάζοιντο, διὰ χειρῶν ἀμυνούμενος ἀκμῆσι καὶ




<pb n="6.388"/>

ἄρτι πρῶτον καθισταμένοις εἰς ἀγῶνα κεκμηκότας
ὁδοιπορίαις καὶ ἐνδείαις σιτίων καὶ ποτῶν, ἃ κατὰ
 μέρος ἀντεπετίθετο.</p></div>

<div type="textpart" subtype="section" n="216"><p>Μωυσῆς δὲ παρὰ τῶν σκοπῶν
γνοὺς οὐ μακρὰν διεστηκότα τὸν ἐχθρὸν στρατόν,
καταλέξας τοὺς ἡβῶντας καὶ στρατηγὸν ἑλόμενος
ἕνα τῶν ὑπάρχων Ἰησοῦν, πρὸς τὴν μείζονα συμμαχίαν
αὐτὸς ἠπείγετο· περιρρανάμενος γὰρ τοῖς
εἰωθόσι καθαρμοῖς ἐπὶ κολωνὸν τὸν πλησίον μετὰ
σπουδῆς ἀναδραμὼν ἱκέτευε τὸν θεὸν ὑπερασπίσαι
καὶ νίκην καὶ κράτος περιποιῆσαι τοῖς Ἑβραίοις,
οὓς ἐκ χαλεπωτέρων πολέμων καὶ κακῶν ἄλλων
ἐρρύσατο μὴ μόνον τὰς ἐξ ἀνθρώπων ἐπικρεμασθείσας
συμφορὰς ἀποσκεδάσας, ἀλλὰ καὶ ὅσας ὅ
τε τῶν στοιχείων νεωτερισμὸς ἐκαινούργησε κατ᾿
Αἴγυπτον καὶ ὁ ἐν ταῖς ὁδοιπορίαις ἀνήνυτος λιμός.
</p></div>

<div type="textpart" subtype="section" n="217"><p> ἤδη δὲ μελλόντων εἰς μάχην καθίστασθαι, τερατωδέστατόν
τι συμβαίνει πάθος περὶ τὰς χεῖρας αὐτοῦ·
κουφόταται γὰρ ἐγίνοντο ἐν μέρει καὶ βαρύταται·
εἶθ᾿ ὁπότε μὲν ἐπελαφρίζοιντο πρὸς ὕψος αἰρόμεναι,
τὸ συμμαχικὸν ἐρρώννυτο καὶ ἀνδραγαθιζόμενον
ἐπικυδέστερον ἐγίνετο, ὁπότε δὲ κάτω βρίσειαν,
ἴσχυον οἱ ἀντίπαλοι, μηνύοντος διὰ συμβόλων τοῦ
θεοῦ, ὅτι τῶν μέν ἐστι γῆ καὶ αἱ τοῦ παντὸς ἐσχατιαὶ
κλῆρος οἰκεῖος, τῶν δ᾿ αἰθὴρ ὁ ἱερώτατος,
καὶ ὥσπερ ἐν τῷ παντὶ βασιλεύει καὶ κρατεῖ γῆς
οὐρανός, οὕτω καὶ τὸ ἔθνος περιέσται τῶν ἀντιπολεμούντων.
</p></div>

<div type="textpart" subtype="section" n="218"><p> ἄχρι μὲν οὖν τινος
<note n="6.388.1">This, though accepted without objection by editors, can hardly be right. A conjunction is clearly required, and ἄχρι τινὸς should be the adverb, “for a time.” Perhaps ἄχρι μὲν οὗτινος (W.H.D.R.). Stephanus cites ἄχρις ὅτου from Hippocrates.</note>
 αἱ χεῖρες οἷα


<pb n="6.390"/>
πλάστιγγες ἐν μέρει μὲν  <milestone unit="altpage" n="116"/> ἐπεκουφίζοντο, ἐν μέρει
δ᾿ ἐπέρρεπον, τηνικαῦτα καὶ ὁ ἀγὼν ἀμφήριστος
ἦν· ἐξαπιναίως δ᾿ ἀβαρεῖς γενόμεναι, δακτύλοις
ἀντὶ ταρσῶν χρώμεναι, μετέωροι πρὸς ὕψος ἤρθησαν,
καθάπερ αἱ πτηναὶ φύσεις ἀεροποροῦσαι, καὶ
διέμενον ἀνώφοιτοι μέχρι τοῦ τὴν νίκην Ἑβραίους
ἀνανταγώνιστον ἄρασθαι, τῶν ἐχθρῶν ἡβηδὸν ἀναιρεθέντων
ἅπερ τε διαθεῖναι παρὰ τὸ προσῆκον
 ἐσπούδαζον παθόντων μετὰ δίκης.</p></div>

<div type="textpart" subtype="section" n="219"><p>τότε καὶ
Μωυσῆς ἱδρύεται βωμόν, ὃν ἀπὸ τοῦ συμβεβηκότος
ὠνόμασε “θεοῦ καταφυγήν,” ἐφ᾿ οὗ τὰ ἐπινίκια
ἔθυε χαριστηρίους εὐχὰς ἀποδιδούς.
</p></div>

<div type="textpart" subtype="section" n="220"><p> <milestone unit="altchapter" n="40"/> Μετὰ τὴν μάχην ταύτην ἔγνω δεῖν τὴν
χώραν, εἰς ἣν ἀπῳκίζετο τὸ ἔθνος, κατασκέψασθαι—δεύτερον
δ᾿ ὁδοιποροῦσιν ἔτος ἐνειστήκει—βουλόμενος
μή, οἷα φιλεῖ, γνωσιμαχεῖν οὐκ εἰδότας, ἀλλ᾿
ἀκοῇ προμαθόντας αὐτήν, ἐπιστήμῃ τῶν ἐκεῖ
βεβαίᾳ χρωμένους, τὸ πρακτέον ἐκλογίζεσθαι.
</p></div>

<div type="textpart" subtype="section" n="221"><p> δώδεκα δ᾿ ἰσαρίθμους ταῖς φυλαῖς ἄνδρας, ἐξ
ἑκάστης ἕνα φύλαρχον, αἱρεῖται τοὺς δοκιμωτάτους
ἀριστίνδην προκρίνας, ἵνα μηδεμία μοῖρα πλέον ἢ
ἔλαττον ἐνεγκαμένη διαφέρηται, πᾶσαι δ᾿ ἐξ ἴσου
διὰ τῶν ἐν τέλει τὰ παρὰ τοῖς κατοίκοις, εἰ βουληθεῖεν
 οἱ πεμφθέντες ἀψευδεῖν, ἐπιγνῶσιν.</p></div>

<div type="textpart" subtype="section" n="222"><p>ἑλόμενος
δ᾿ αὐτούς φησι τάδε· “τῶν ἀγώνων καὶ κινδύνων,
οὓς ὑπέστημεν καὶ μέχρι νῦν ὑπομένομεν, ἆθλόν
εἰσιν αἱ κληρουχίαι, ὧν τῆς ἐλπίδος μὴ διαμάρτοιμεν




<pb n="6.392"/>

ἔθνος πολυανθρωπότατον εἰς ἀποικίαν παραπέμποντες.
ἔστι δ᾿ ὠφελιμώτατον ἡ τόπων καὶ
ἀνθρώπων καὶ πραγμάτων ἐπιστήμη, ὥσπερ ἡ
 ἄγνοια βλαβερόν.</p></div>

<div type="textpart" subtype="section" n="223"><p>ὑμᾶς οὖν ἐχειροτονήσαμεν, ἵνα
ταῖς ὑμετέραις ὄψεσί τε καὶ διανοίαις τἀκεῖ θεασώμεθα·
γίνεσθε δὴ τῶν τοσούτων μυριάδων ὦτα καὶ
ὀφθαλμοὶ πρὸς τὴν ὧν ἀναγκαῖον εἰδέναι σαφῆ κατάληψιν.
 ἃ δὲ γνῶναι ποθοῦμεν, τρία ταῦτ᾿ ἐστίν·</p></div>

<div type="textpart" subtype="section" n="224"><p>
οἰκητόρων πλῆθός τε καὶ δύναμιν, πόλεων τὴν ἐν
εὐκαιρίᾳ θέσιν καὶ ἐν οἰκοδομίαις ἐχυρότητα ἢ
τοὐναντίον, χώραν εἰ βαθύγειός ἐστι καὶ πίων,
ἀγαθὴ παντοίους καρποὺς ἐνεγκεῖν σπαρτῶν τε καὶ
δένδρων, ἢ λεπτόγεως ἔμπαλιν, ἵνα πρὸς μὲν ἰσχὺν
καὶ πλῆθος οἰκητόρων ἰσορρόποις δυνάμεσι φραξώμεθα,
πρὸς δὲ τὴν ἐν τοῖς τόποις ἐρυμνότητα μηχανήμασι
καὶ ταῖς ἑλεπόλεσιν· ἀναγκαῖον δὲ καὶ τὴν
χώραν εἰδέναι, εἰ ἀρετῶσα ἢ μή· περὶ γὰρ λυπρᾶς
 ἑκουσίους κινδύνους ὑπομένειν ἠλιθιότητος.</p></div>

<div type="textpart" subtype="section" n="225"><p>τὰ δ᾿
ὅπλα καὶ μηχανήματα ἡμῶν καὶ πᾶσα ἠ δύναμις ἐν
μόνῳ τῷ πιστεύειν θεῷ κεῖται· ταύτην ἔχοντες τὴν
παρασκευὴν οὐδενὶ τῶν φοβερῶν εἴξομεν· ἱκανὴ
γὰρ ἀμάχους ῥώμας εὐεξίαις, τόλμαις, ἐμπειρίαις,
πλήθεσιν ἐκ πολλοῦ τοῦ  <milestone unit="altpage" n="117"/> περιόντος κατακρατεῖν,
δι᾿ ἣν καὶ ἐν ἐρήμῃ βαθείᾳ χορηγίαι πάντων εἰσὶν
 ὅσα ἐν εὐετηρίᾳ πόλεων.</p></div>

<div type="textpart" subtype="section" n="226"><p>ὁ δὲ καιρός, ἐν ᾧ μάλιστα
χώρας ἀρετὴν δοκιμάζεσθαι συμβέβηκεν, ἔαρ ἐστίν,
ὃ νῦν ἐφέστηκεν· ὥρᾳ γὰρ ἔαρος τὰ μὲν σπαρέντα
τελεσφορεῖται γένη, αἱ δὲ τῶν δένδρων φύσεις ἀρχὴν
λαμβάνουσιν. ἄμεινον δ᾿ ἂν εἴη καὶ ἐπιμεῖναι
μέχρι θέρους ἀκμάζοντος καὶ διακομίσαι καρποὺς
οἱονεὶ δείγματα χώρας εὐδαίμονος.”

<pb n="6.394"/>
</p></div>

<div type="textpart" subtype="section" n="227"><p> <milestone unit="altchapter" n="41"/> Ταῦτ᾿ ἀκούσαντες ἐπὶ τὴν κατασκοπὴν
ἐξῄεσαν ὑπὸ παντὸς τοῦ πλήθους προπεμπόμενοι
δεδιότος, μὴ συλληφθέντες ἀπόλωνται καὶ συμβῇ
δύο τὰ χαλεπώτατα, ἀνδρῶν τε, οἳ φυλῆς ἑκάστης
ὄψις ἦσαν, σφαγαὶ καὶ ἄγνοια τῶν παρὰ τοῖς
ἐφεδρεύουσιν ἐχθροῖς ὧν ὠφέλιμος ἡ ἐπιστήμη.
</p></div>

<div type="textpart" subtype="section" n="228"><p> παραλαβόντες δ᾿ ὀπτῆρας καὶ ἡγεμόνας τῆς ὁδοῦ
προερχομένοις ἐφείποντο· καὶ γενόμενοι πλησίον,
ἐφ᾿ ὑψηλότατον ὄρος τῶν περὶ τὸν τόπον ἀναδραμόντες,
κατεθεῶντο τὴν χώραν, ἧς πεδιὰς μὲν
ἦν πολλὴ κριθοφόρος, πυροφόρος, εὔχορτος, ὀρεινὴ
δ᾿ οὐκ ἔλαττον ἀμπέλων καὶ στελεχῶν ἄλλων κατάπλεως,
εὔδενδρος ἅπασα, λάσιος, ποταμοῖς καὶ
πηγαῖς διεζωσμένη πρὸς ἄφθονον ὑδρείαν, ὡς ἐκ
τῶν προπόδων ἄχρι τῶν κορυφῶν ὅλα τῶν ὀρῶν
τὰ κλίματα δένδρεσι κατασκίοις συνυφάνθαι, διαφερόντως
δὲ τοὺς αὐχένας καὶ ὅσαι βαθεῖαι διαφύσεις.
</p></div>

<div type="textpart" subtype="section" n="229"><p> κατεθεῶντο δὲ καὶ τὰς πόλεις ἐρυμνοτάτας διχόθεν,
ἔκ τε τοπικῆς περὶ τὴν θέσιν εὐκαιρίας καὶ περιβόλων
ἐχυρότητος. ἐξετάζοντες δὲ καὶ τοὺς οἰκήτορας
ἑώρων ἀπείρους τὸ πλῆθος, περιμηκεστάτους
γίγαντας ἢ γιγαντώδεις τὰς τῶν σωμάτων ὑπερβολὰς
 ἔν τε μεγέθεσι καὶ ῥώμαις.</p></div>

<div type="textpart" subtype="section" n="230"><p>ταῦτα κατιδόντες
εἰς ἀκριβεστέραν κατάληψιν ἐπέμενον—ὀλισθηρὸν
γὰρ αἱ πρῶται φαντασίαι χρόνῳ μόλις
ἐνσφραγιζόμεναι—καὶ ἅμα σπουδὴν ἐποιοῦντο δρεψάμενοι
τῶν ἀκροδρύων, μὴ ἄρτι πρῶτον στεριφουμένων
ἀλλ᾿ ἤδη ὑποπερκαζόντων, ἐπιδείξασθαι

<pb n="6.396"/>

παντὶ τῷ πλήθει τὰ μὴ ῥᾳδίως φθαρησόμενα.
</p></div>

<div type="textpart" subtype="section" n="231"><p> μάλιστα δ᾿ αὐτοὺς κατέπληττεν ὁ τῆς ἀμπέλου
καρπός· οἱ γὰρ βότρυες ὑπερμεγέθεις ἦσαν, ἀντιπαρεκτεινόμενοι
ταῖς κληματίσι καὶ μοσχεύμασιν,
ἄπιστος θέα· ἕνα γοῦν ἐκτεμόντες καὶ δοκίδος ἐκ
μέσων ἀπαιωρήσαντες, ἧς τὰς ἀρχὰς δυσὶ νέοις, τῷ
μὲν ἔνθεν τῷ δ᾿ ἔνθεν, ἐπετίθεσαν,
<note n="6.396.1">MSS. ἐπιθέντες. The anacoluthon might perhaps be cured more simply by the omission of ἧς.</note>
 ἐκ διαδοχῆς,
πιεζομένων αἰεὶ τῶν προτέρων—βαρύτατον γὰρ ἦν
ἄχθος—, ἐκόμιζον, περὶ τῶν ἀναγκαίων οὐχ ὁμοφρονοῦντες.
</p></div>

<div type="textpart" subtype="section" n="232"><p>  <milestone unit="altchapter" n="42"/> ἐγένοντο μὲν οὖν αὐτοῖς
ἅμιλλαι μυρίαι καὶ πρὶν ἐπανήκειν κατὰ τὴν
ὁδόν, ἀλλὰ κουφότεραι, ὑπὲρ τοῦ μὴ γνωσιμαχούντων
μηδ᾿  <milestone unit="altpage" n="118"/> ἄλλα ἄλλων ἀπαγγελλόντων στάσιν
ἐν τῷ πλήθει γενέσθαι, χαλεπώτεραι δὲ μετὰ
 τὴν ἐπάνοδον.</p></div>

<div type="textpart" subtype="section" n="233"><p>οἱ μὲν γὰρ περὶ τῆς τῶν πόλεων
ἐχυρότητος καὶ ὡς ἑκάστη πολυάνθρωπός ἐστι
διεξιόντες καὶ πάντα αἴροντες τῷ λόγῳ πρὸς τὸ
μεγαλεῖον φόβον ἐνειργάζοντο τοῖς ἀκούουσιν, οἱ
δὲ τὸν ἁπάντων ὧν εἶδον ὑφαιροῦντες ὄγκον παρεκάλουν
μὴ ἀναπίπτειν, ἀλλ᾿ ἔχεσθαι τῆς ἀποικίας
ὡς αὐτοβοεὶ περιεσομένους· οὐδεμίαν γὰρ ἀνθέξειν
πόλιν πρὸς τοσαύτης δυνάμεως ἔφοδον ἀθρόως ἐπιστάσης,
ἀλλὰ τῷ βάρει πιεσθεῖσαν πίπτειν· προσετίθεσαν
δὲ καὶ τὰ ἐκ τῶν ἰδίων παθῶν ἑκάτεροι
ταῖς ψυχαῖς τῶν ἀκουόντων, οἱ μὲν ἄνανδροι
δειλίαν, οἱ δ᾿ ἀκατάπληκτοι θάρσος μετ᾿ εὐελπιστίας.
</p></div>

<div type="textpart" subtype="section" n="234"><p> ἀλλ᾿ οὗτοι μὲν πέμπτη μοῖρα τῶν ἀποδεδειλιακότων
ἦσαν, οἱ δ᾿ ἔμπαλιν τῶν γενναίων


<pb n="6.398"/>

πενταπλάσιοι· τὸ δ᾿ ὀλίγον θάρσος ἀτολμίας ἐναφανίζεται
περιουσίᾳ, ὃ δὴ καὶ τότε φασὶ συμβῆναι·
τῶν γὰρ τὰ βέλτιστα διεξιόντων δυοῖν οἱ
τἀναντία φάσκοντες δέκα περιῆσαν οὕτως, ὥστε
καὶ σύμπασαν ὑπηγάγοντο τὴν πληθὺν ἐκείνων μὲν
ἀλλοτριώσαντες, ἑαυτοῖς δ᾿ οἰκειωσάμενοι.
</p></div>

<div type="textpart" subtype="section" n="235"><p> περὶ δὲ τῆς χώρας ταὐτὰ πάντες ἀπεφαίνοντο
γνώμῃ μιᾷ τὸ κάλλος καὶ τῆς πεδιάδος καὶ τῆς
ὀρεινῆς ἐκδιηγούμενοι· “τί δ᾿ ὄφελος” εὐθὺς
ἀνεβόησαν “ἡμῖν ἀλλοτρίων ἀγαθῶν καὶ ταῦτα
πεφρουρημένων κραταιᾷ χειρὶ πρὸς τὸ ἀναφαίρετον;”
καὶ τοῖς δυσὶν ἐπιδραμόντες μικροῦ
καταλεύουσιν αὐτοὺς ἡδονὴν ἀκοῆς τοῦ συμφέροντος
 καὶ ἀπάτην ἀληθείας προκρίναντες.</p></div>

<div type="textpart" subtype="section" n="236"><p>ἐφ᾿ οἷς
ὁ ἡγεμὼν ἠγανάκτει καὶ ἅμα ηὐλαβεῖτο, μή τι
θεήλατον κατασκήψῃ κακὸν οὕτως ἐκθύμως ἀπιστοῦσι
τοῖς χρησμοῖς· ὅπερ καὶ ἐγένετο· τῶν γὰρ
κατασκόπων οἱ μὲν δειλοὶ δέκα λοιμώδει νόσῳ
διαφθείρονται μετὰ τῶν ἐκ τοῦ πλήθους συναπονοηθέντων,
μόνοι δ᾿ οἱ συμβουλεύσαντες δύο μὴ
ὀρρωδεῖν ἀλλ᾿ ἐφίεσθαι τῆς ἀποικίας ἐσώθησαν, ὅτι
καταπειθεῖς ἐγένοντο τοῖς λογίοις, γέρας ἐξαίρετον
λαβόντες τὸ μὴ παραπολέσθαι.
</p></div>

<div type="textpart" subtype="section" n="237"><p> <milestone unit="altchapter" n="43"/> Τοῦτ᾿ αἴτιον ἐγένετο τοῦ μὴ θᾶττον
ἥκειν εἰς ἣν ἀπῳκίζοντο γῆν. δυνάμενοι γὰρ ἔτει
δευτέρῳ μετὰ τὴν ἀπ᾿ Αἰγύπτου μετανάστασιν τὰς
ἐν Συρίᾳ πόλεις καὶ τὰς κληρουχίας ἐννέμεσθαι,
<note n="6.398.1">MSS. ἐκνέμεσθαι.</note>
 τὴν
ἄγουσαν καὶ ἐπίτομον ἐκτραπόμενοι ὁδὸν ἐπλάζοντο,
δυσαναπορεύτους καὶ μακρὰς ἀνοδίας ἄλλας


<pb n="6.400"/>

ἐπ᾿ ἄλλαις ἀνευρίσκοντες εἰς ἀνήνυτον ψυχῆς τε
καὶ σώματος κάματον, δίκας ἀναγκαίας τῆς ἄγαν
 ἀσεβείας ὑπομένοντες.</p></div>

<div type="textpart" subtype="section" n="238"><p>ὀκτὼ γοῦν ἐνιαυτοὺς πρὸς
τοῖς τριάκοντα δίχα τοῦ  <milestone unit="altpage" n="119"/> παρεληλυθότος χρόνου,
γενεᾶς βίον ἀνθρωπίνης, ἄνω κάτω τριβόμενοι καὶ
τὰς ἀβάτους ἐρημίας ἀναμετροῦντες ἔτει τεσσαρακοστῷ
μόλις ἐπὶ τοὺς τῆς χώρας ὅρους παρεγένοντο,
ἐφ᾿ οὓς καὶ πρότερον ἦλθον.
</p></div>

<div type="textpart" subtype="section" n="239"><p> πρὸς δὲ ταῖς εἰσβολαῖς ᾤκουν ἕτεροί τε καὶ δὴ
καὶ συγγενεῖς αὐτῶν, οὓς ᾤοντο μάλιστα μὲν συνεκπολεμήσειν
τὸν πρὸς τοὺς ἀστυγείτονας πόλεμον
καὶ πρὸς τὴν ἀποικίαν ἅπαντα συμπράξειν,
εἰ δ᾿ ἀποκνοῖεν, μετὰ μηδετέρων γοῦν τετάξεσθαι
 χεῖρας ἀνέχοντας.</p></div>

<div type="textpart" subtype="section" n="240"><p>οἱ γὰρ ἀμφοτέρων τῶν ἐθνῶν
πρόγονοι, τοῦ τε Ἑβραϊκοῦ καὶ τοῦ τὰ προάστεια
κατοικοῦντος, ἀδελφοὶ δύο ἦσαν ὁμοπάτριοι καὶ
ὁμομήτριοι, πρὸς δὲ καὶ δίδυμοι, ἀφ᾿ ὧν εἰς πολυπαιδίαν
ἐπιδιδόντων καὶ τῶν ἀπογόνων εὐφορίᾳ τινὶ
χρωμένων εἰς μέγα καὶ πολυάνθρωπον ἔθνος ἑκατέρα
τῶν οἰκιῶν ἀνεχύθη· ἀλλ᾿ ἡ μὲν ἐφιλοχώρησεν,
ἡ δ᾿, ὡς ἐλέχθη πρότερον, εἰς Αἴγυπτον μεταναστᾶσα
 διὰ λιμὸν χρόνοις ὕστερον ἐπανῄει.</p></div>

<div type="textpart" subtype="section" n="241"><p>τὴν δ᾿
οἰκειότητα ἡ μὲν διεφύλαττε, καίτοι πολὺν χρόνον
διαζευχθεῖσα, πρὸς τοὺς μηδὲν ἔτι τῶν πατρίων
φυλάττοντας, ἀλλὰ πάντα τὰ τῆς ἀρχαίας πολιτείας
ἐκδεδιῃτημένους, ὑπολαβοῦσα τοῖς ἡμέροις τὰς
φύσεις ἁρμόττον εἶναι διδόναι τι καὶ χαρίζεσθαι
 συγγενείας ὀνόματι·</p></div>

<div type="textpart" subtype="section" n="242"><p>ἡ δ᾿ ἔμπαλιν τὰ φιλικὰ πάντα
ἔτρεψεν ἤθεσι καὶ λόγοις βουλαῖς τε καὶ πράξεσιν
ἀσπόνδοις καὶ ἀσυμβάτοις χρωμένη, πατρικὴν
ἔχθραν ζωπυροῦσα—ὁ γὰρ τοῦ ἔθνους ἀρχηγέτης



<pb n="6.402"/>

αὐτὸς ἀποδόμενος τῷ ἀδελφῷ τὰ πρεσβεῖα μικρὸν
ὕστερον ὧν ἐξέστη μετεποιεῖτο παραβαίνων τὰς
ὁμολογίας καὶ ἐφόνα θάνατον ἀπειλῶν, εἰ μὴ
ἀποδοίη—· ταύτην τὴν παλαιὰν ἀνδρὸς ἑνὸς πρὸς
ἕνα ἔχθραν ἔθνος τοσαύταις ὕστερον γενεαῖς ἐκαίνωσεν.
</p></div>

<div type="textpart" subtype="section" n="243"><p>  ὁ μὲν οὖν ἡγεμὼν τῶν Ἑβραίων
Μωυσῆς, καίτοι γ᾿ αὐτοβοεὶ δυνάμενος ἑλεῖν ἐξ
ἐπιδρομῆς, οὐκ ἐδικαίωσε διὰ τὴν εἰρημένην συγγένειαν,
ἀλλ᾿ ὁδῷ χρήσασθαι μόνον ἠξίου τῇ διὰ
τῆς χώρας πάνθ᾿ ὑπισχνούμενος πράξειν τὰ ἔνσπονδα,
μὴ τεμεῖν
<note n="6.402.1">MSS. μήτε μὴν.</note>
 χωρίον, μὴ θρέμματα, μὴ λείαν
ἀπάξειν, ὕδατος, εἰ ποτοῦ γένοιτο σπάνις, τιμὴν
παρέξειν καὶ τῶν ἄλλων τοῖς ἀχορηγήτοις ὠνίων·
οἱ δ᾿ εἰρηνικαῖς οὕτω προκλήσεσιν ἀνὰ κράτος
ἠναντιοῦντο πόλεμον ἀπειλοῦντες, εἰ τῶν ὅρων
ἐπιβάντας ἢ ψαύσαντας αὐτὸ μόνον αἴσθοιντο.
</p></div>

<div type="textpart" subtype="section" n="244"><p> <milestone unit="altchapter" n="44"/> χαλεπῶς δὲ τὰς ἀποκρίσεις ἐνηνοχότων καὶ
ἤδη πρὸς ἄμυναν ὁρμώντων, ἐν ἐπηκόῳ στὰς
“ἄνδρες” εἶπεν, “ἡ μὲν ἀγανάκτησις ὑμῶν
εὔλογος καὶ δικαία· χρηστὰ γὰρ ἀφ᾿ ἡμέρου γνώμης
προτειναμένων, πονηρὰ ἀπὸ διανοίας ἀπεκρίναντο
κακοήθους.</p></div>

<div type="textpart" subtype="section" n="245"><p> ἀλλ᾿ οὐχ ὅτι <milestone unit="altpage" n="120"/> τῆς ὠμότητος ἐκεῖνοι
δίκας ἐπάξιοι τίνειν εἰσί, διὰ τοῦθ᾿ ἡμῖν ἐπὶ τὰς
κατ᾿ αὐτῶν τιμωρίας ἁρμόττον ἵεσθαι, ἕνεκα τῆς
πρὸς τὸ ἔθνος τιμῆς, ἵνα καὶ ταύτῃ μοχθηρῶν
ἀγαθοὶ διαφέρωμεν, ἐξετάζοντες οὐ μόνον, εἰ
κολαστέοι τινές εἰσιν, ἀλλ᾿ εἰ καὶ ὑφ᾿ ἡμῶν


<pb n="6.404"/>
 ἐπιτήδειοι τοῦτο πάσχειν.</p></div>

<div type="textpart" subtype="section" n="246"><p>” εἶτ᾿ ἐκτραπόμενος ἦγε
δι᾿ ἑτέρας τὴν πληθύν, ἐπειδὴ τὰς κατὰ τὴν χώραν
ὁδοὺς ἁπάσας φρουραῖς διεζωσμένας εἶδεν ὑπὸ τῶν
βλάβην μὲν οὐδεμίαν ἐνδεξομένων, φθόνῳ δὲ καὶ
βασκανίᾳ τὴν ἐπίτομον οὐκ ἐώντων προέρχεσθαι.
</p></div>

<div type="textpart" subtype="section" n="247"><p> ταῦτα δὲ σαφεστάτη πίστις ἦν ἀνίας, ἣν ἐπὶ τῷ
τὸ ἔθνος ἐλευθερίας τυχεῖν ἠνιῶντο, δηλονότι
χαίροντες, ἡνίκα τὴν ἐν Αἰγύπτῳ πικρὰν δουλείαν
ὑπέμενον· ἀνάγκη γὰρ οἷς φέρει λύπην τἀγαθὰ τῶν
πλησίον ἐπὶ τοῖς τούτων εὐφραίνεσθαι κακοῖς, κἂν
 μὴ ὁμολογῶσιν.</p></div>

<div type="textpart" subtype="section" n="248"><p>ἔτυχον γὰρ ὡς πρὸς ὁμογνώμονας
καὶ τὰ αὐτὰ βουλομένους ἀνενεγκόντες τὰ συμβάντα
λυπηρά τε αὖ καὶ ὅσα καθ᾿ ἡδονήν, οὐκ εἰδότες ὅτι
πόρρω προεληλύθασι μοχθηρίας καὶ ἐθελέχθρως
καὶ φιλαπεχθημόνως ἔχοντες στένειν μὲν ἐπὶ τοῖς
ἀγαθοῖς, ἥδεσθαι δὲ ἐπὶ τοῖς ἐναντίοις ἔμελλον.
</p></div>

<div type="textpart" subtype="section" n="249"><p> τῆς δὲ κακονοίας ἀνακαλυφθείσης ἐκείνων, ἐκωλύθησαν
εἰς χεῖρας ἐλθεῖν ὑπὸ τοῦ προεστῶτος ἐπιδειξαμένου
δύο τὰ κάλλιστα, φρόνησιν ἐν ταὐτῷ
καὶ χρηστότητα· τὸ μὲν γὰρ μηδὲν παθεῖν φυλάξασθαι
συνέσεως, τὸ δὲ μηδ᾿ ἀμύνασθαι συγγενεῖς
ὄντας ἐθελῆσαι φιλανθρωπίας ἔργον.
</p></div>

<div type="textpart" subtype="section" n="250"><p> <milestone unit="altchapter" n="45"/> Τὰς μὲν οὖν τούτων πόλεις παρημείψατο.
βασιλεὺς δέ τις τῆς ὁμόρου Χανάνης ὄνομα, τῶν
σκοπῶν ἀπαγγειλάντων τὸν ὁδοιποροῦντα στρατὸν
οὐ πάνυ μακρὰν ἀφεστηκότα, νομίσας ἀσύντακτόν
τε εἶναι καὶ ῥᾳδίως εἰ προεπίθοιτο νικήσειν, ἄρας



<pb n="6.406"/>

μετὰ τῆς οἰκείας νεότητος εὐοπλούσης ἐπεξέθει καὶ
τοὺς πρώτους ὑπαντιάσαντας ἅτε μὴ παρεσκευασμένους
εἰς μάχην τρέπεται· καὶ λαβὼν αἰχμαλώτους
ἐπὶ τῷ παρ᾿ ἐλπίδα εὐημερήματι φυσηθεὶς προῄει,
 καὶ τοὺς ἄλλους ἅπαντας χειρώσεσθαι νομίζων.</p></div>

<div type="textpart" subtype="section" n="251"><p>οἱ
δὲ—οὐ γὰρ ἐγνάμφθησαν ἥττῃ τῆς προερχομένης
τάξεως—ἀλλ᾿ ἔτι μᾶλλον ἢ πρότερον σπάσαντες
εὐτολμίας καὶ τὴν ἔνδειαν τῶν ἑαλωκότων ἐκπλῆσαι
ταῖς προθυμίαις ἐπειγόμενοι συνεκρότουν ἄλλος
ἄλλον μὴ ἀποκάμνειν “ἀνεγειρώμεθα” λέγοντες,
“ἄρτι τῆς χώρας ἐπιβαίνομεν· ἀκατάπληκτοι μετὰ
τῆς ἐν τῷ θαρρεῖν ἐχυρότητος γινώμεθα· τὰ τέλη
ταῖς ἀρχαῖς πολλάκις κρίνεται· ἐπὶ τῶν εἰσβολῶν
ὄντες καταπληξώμεθα τοὺς οἰκήτορας, ὡς ἔχοντες
μὲν τὴν ἐκ τῶν πόλεων εὐετηρίαν,  <milestone unit="altpage" n="121"/> ἀντιδεδωκότες
δ᾿ ἣν ἐκ τῆς ἐρημίας ἐπαγόμεθα σπάνιν τῶν ἀναγκαίων.”
</p></div>

<div type="textpart" subtype="section" n="252"><p> καὶ ἅμα διὰ τούτων προτρέποντες αὑτοὺς
ηὔξαντο τῆς χώρας ἀπαρχὰς ἀναθήσειν τῷ θεῷ τὰς
πόλεις τοῦ βασιλέως καὶ τοὺς ἐν ἑκάστῃ πολίτας·
ὁ δ᾿ ἐπινεύει ταῖς εὐχαῖς καὶ θάρσος ἐμπνεύσας
τοῖς Ἑβραίοις τὴν ἀντίπαλον στρατιὰν ἁλῶναι παρεσκεύασεν.
</p></div>

<div type="textpart" subtype="section" n="253"><p> οἱ δ᾿ ἀνὰ κράτος ἑλόντες τὰς χαριστηρίους
ὁμολογίας ἐπετέλουν, οὐδὲν ἐκ τῆς λείας
νοσφισάμενοι, τὰς δὲ πόλεις αὐτοῖς ἀνδράσι καὶ
κειμηλίοις ἀνιερώσαντες, καὶ ἀπὸ τοῦ συμβεβηκότος
 ὅλην τὴν βασιλείαν ὠνόμασαν “ἀνάθεμα.</p></div>

<div type="textpart" subtype="section" n="254"><p>” καθάπερ
γὰρ εἷς ἕκαστος τῶν εὐσεβούντων ἀπὸ τῶν
ἐτησίων ἀπάρχεται καρπῶν, οὓς ἂν ἐκ τῶν ἰδίων
συγκομίζῃ κτημάτων, τὸν αὐτὸν τρόπον καὶ ὅλον

<pb n="6.408"/>

τὸ ἔθνος μεγάλης χώρας, εἰς ἣν μετανίστατο, μέγα
τμῆμα, τὴν εὐθὺς αἱρεθεῖσαν βασιλείαν, ἀνέθηκεν
ἀπαρχήν τινα τῆς ἀποικίας· οὐ γὰρ ἐνόμιζεν ὅσιον
εἶναι διανείμασθαι γῆν ἢ πόλεις κατοικῆσαι, πρὶν
καὶ τῆς χώρας καὶ τῶν πόλεων ἀπάρξασθαι.
</p></div>

<div type="textpart" subtype="section" n="255"><p> <milestone unit="altchapter" n="46"/> Μικρὸν δ᾿ ὕστερον καὶ πηγὴν εὔυδρον
ἀνευρόντες, ἣ παντὶ τῷ πλήθει ποτὸν ἐχορήγησεν—ἐν
φρέατι δ᾿ ἦν ἡ πηγὴ καὶ ἐπὶ τῶν τῆς χώρας
ὅρων—,ὥσπερ οὐχ ὕδατος ἀλλ᾿ ἀκράτου σπάσαντες
τὰς ψυχὰς ἀνεχύθησαν· ὑπό τε εὐφροσύνης καὶ
χαρᾶς ᾆσμα καινὸν οἱ θεοφιλεῖς χοροὺς περὶ τὸ
φρέαρ ἐν κύκλῳ στήσαντες ᾖδον εἰς τὸν κληροῦχον
θεὸν καὶ τὸν ἀληθῶς ἡγεμόνα τῆς ἀποικίας, ὅτι
πρῶτον ἐπιβάντες ἐξ ἐρημίας μακρᾶς τῆς οἰκουμένης
καὶ ἣν ἔμελλον καθέξειν ποτὸν ἄφθονον
ἀνεῦρον, ἁρμόττον ἡγησάμενοι μὴ ἀσημείωτον τὴν
 πηγὴν παρελθεῖν.</p></div>

<div type="textpart" subtype="section" n="256"><p>καὶ γὰρ ἔτυχεν οὐ χερσὶν
ἰδιωτῶν ἀλλὰ βασιλέων ἀνατετμῆσθαι φιλοτιμηθέντων,
ὡς λόγος, οὐ μόνον περὶ τὴν εὕρεσιν τοῦ
ὕδατος ἀλλὰ καὶ περὶ τὴν τοῦ φρέατος κατασκευήν,
ἵν᾿ ἐκ τῆς πολυτελείας βασιλικὸν φαίνηται τὸ ἔργον
καὶ ἡ τῶν κατασκευασάντων ἀρχὴ καὶ μεγαλόνοια.
</p></div>

<div type="textpart" subtype="section" n="257"><p> γεγηθὼς δ᾿ ἐπὶ τοῖς αἰεὶ συμβαίνουσιν ἀπροσδοκήτοις
ἀγαθοῖς ὁ Μωυσῆς ἐχώρει προσωτέρω,
τὴν μὲν νεότητα διανείμας εἴς τε πρωτοστάτας καὶ
ὀπισθοφύλακας, γηραιοὺς δὲ καὶ γύναια καὶ παῖδας
ἐν μέσοις τάξας, ἵνα διὰ τῶν παρ᾿ ἑκάτερα φρουρὰν





<pb n="6.410"/>

ἔχωσιν, ἐάν τε ἀντικρὺ ἐάν τε κατόπιν ἐχθρὸς
ὅμιλος ἐπίῃ.
</p></div>

<div type="textpart" subtype="section" n="258"><p> <milestone unit="altchapter" n="47"/> Ὀλίγαις δ᾿ ὕστερον ἡμέραις εἰς τὴν τῶν
Ἀμορραίων χώραν ἐμβαλὼν πρέσβεις ἐξέπεμπε
πρὸς τὸν βασιλέα—Σηὼν δ᾿ ὠνομάζετο—προτρέπων
ἐφ᾿ ἃ καὶ τὸν συγγενῆ πρότερον· ὁ δ᾿ οὐ μόνον πρὸς
ὕβριν ἀπεκρίνατο τοῖς ἥκουσι μικροῦ καὶ ἀνελὼν
αὐτούς, εἰ μὴ νόμος ὁ πρεσβευτικὸς ἐμποδὼν
ἐγένετο, ἀλλὰ καὶ πάντα τὸν στρατὸν συναγαγὼν
ἐφώρμα  <milestone unit="altpage" n="122"/> νομίζων αὐτίκα τῷ πολέμῳ περιέσεσθαι.
</p></div>

<div type="textpart" subtype="section" n="259"><p> συμπλακεὶς δὲ οὐ πρὸς ἀμελετήτους καὶ ἀνασκήτους
ἔγνω τὴν μάχην οὖσαν ἀλλ᾿ ἀθλητὰς τῷ ὄντι
πολέμων ἀηττήτους, οἳ πρὸ μικροῦ πολλὰ καὶ
μεγάλα ἠνδραγαθίσαντο σωμάτων ἀλκὴν καὶ φρόνημα
διανοίας καὶ ἀρετῆς ὕψος ἐπιδειξάμενοι, δι᾿
ὧν τοὺς μὲν ἐναντιωθέντας ἐκ πολλοῦ τοῦ περιόντος
εἷλον, ἔψαυσαν δὲ τῶν ἀπὸ τῆς λείας οὐδενὸς τὰ
πρῶτα τῶν ἄθλων ἀναθεῖναι τῷ θεῷ σπουδάσαντες·
</p></div>

<div type="textpart" subtype="section" n="260"><p> οἳ καὶ τότε φραξάμενοι καρτερῶς ἀπὸ τῶν αὐτῶν
βουλευμάτων καὶ παρασκευῶν ἀντεφώρμησαν ἅμα
καὶ τῇ ἀκαθαιρέτῳ τοῦ δικαίου χρώμενοι συμμαχίᾳ,
δι᾿ ἣν εὐτολμότεροί τε ἦσαν καὶ ἀγωνισταὶ πρόθυμοι.
 σαφὴς δὲ πίστις·</p></div>

<div type="textpart" subtype="section" n="261"><p>δευτέρας οὐκ ἐδέησε μάχης,
ἀλλ᾿ ἡ πρώτη καὶ μόνη ἐγένετο, καθ᾿ ἣν πᾶσα ἡ
ἀντίπαλος ἐκλίθη δύναμις καὶ ἀνατραπεῖσα ἡβηδὸν
 αὐτίκα ἠφανίσθη.</p></div>

<div type="textpart" subtype="section" n="262"><p>αἱ δὲ πόλεις ὑπὸ τὸν αὐτὸν
χρόνον κεναί τε καὶ πλήρεις ἐγεγένηντο, κεναὶ μὲν
τῶν ἀρχαίων οἰκητόρων, πλήρεις δὲ τῶν κεκρατηκότων·
τὸν αὐτὸν μέντοι τρόπον καὶ αἱ κατ᾿ ἀγροὺς
ἐπαύλεις ἐρημωθεῖσαι τῶν ἐν αὐταῖς ἀντέλαβον
ἄνδρας βελτίους τὰ πάντα.

<pb n="6.412"/>
</p></div>

<div type="textpart" subtype="section" n="263"><p> <milestone unit="altchapter" n="48"/> Οὗτος ὁ πόλεμος ἅπασι μὲν τοῖς
Ἀσιανοῖς ἔθνεσι φοβερὸν δέος ἐνειργάσατο, διαφερόντως
δὲ τοῖς ὁμόροις, ὅσῳ καὶ τὰ δεινὰ ἐγγυτέρω
προσεδοκᾶτο. εἷς δὲ δὴ ἐκ τῶν ἀστυγειτόνων
βασιλέων ὄνομα Βαλάκης, μεγάλην καὶ
πολυάνθρωπον τῆς ἑῴας μοῖραν ὑπηγμένος, πρὶν
εἰς χεῖρας ἐλθεῖν ἀπειπών, ἄντικρυς μὲν ὑπαντᾶν
οὐκ ἐδοκίμαζε τὸν ἐκπορθήσεως δι᾿ ὅπλων ἐλεύθερον
πόλεμον διαδιδράσκων, ἐπ᾿ οἰωνοὺς δὲ καὶ μαντείας
ἐτράπετο νομίζων ἀραῖς τισι δυνήσεσθαι τὴν ἄμαχον
 ῥώμην τῶν Ἑβραίων καθελεῖν.</p></div>

<div type="textpart" subtype="section" n="264"><p>ἀνὴρ δ᾿ ἦν κατ᾿
ἐκεῖνον τὸν χρόνον ἐπὶ μαντείᾳ περιβόητος Μεσοποταμίαν
οἰκῶν, ὃς ἅπαντα μὲν ἐμεμύητο τὰ
μαντικῆς εἴδη, οἰωνοσκοπίαν δ᾿ ἐν τοῖς μάλιστα
συγκεκροτηκὼς ἐθαυμάζετο, πολλοῖς καὶ πολλάκις
 ἐπιδειξάμενος ἄπιστα καὶ μεγάλα.</p></div>

<div type="textpart" subtype="section" n="265"><p>προεῖπε γὰρ
τοῖς μὲν ἐπομβρίας θέρους ἀκμάζοντος, τοῖς δ᾿
αὐχμόν τε καὶ φλογμὸν ἐν μέσῳ χειμῶνι, τοῖς δ᾿
ἐξ εὐετηρίας ἀφορίαν καὶ ἔμπαλιν ἐκ λιμοῦ φοράν,
ἐνίοις δὲ πλημμύρας ποταμῶν καὶ κενώσεις καὶ
θεραπείας λοιμικῶν νοσημάτων καὶ ἄλλων μυρίων,
ὧν ἕκαστον ὁ προθεσπίζειν δοκῶν ὀνομαστότατος
ἦν ἐπὶ μέγα εὐκλείας προερχόμενος διὰ τὴν ἐπιβαίνουσιν
ἀεὶ καὶ φθάνουσαν πανταχόσε φήμην.
</p></div>

<div type="textpart" subtype="section" n="266"><p> ἐπὶ τοῦτον ἐξέπεμπε τῶν ἑταίρων τινὰς παρακαλῶν
ἥκειν καὶ δωρεὰς τὰς μὲν ἤδη παρεῖχε, τὰς δὲ
δώσειν ὡμολόγει τὴν χρείαν ἧς ἕνεκα μεταπέμποιτο



<pb n="6.414"/>

δηλῶν· ὁ δ᾿ οὐκ ἀπὸ φρονήματος εὐγενοῦς καὶ
βεβαίου,  <milestone unit="altpage" n="123"/> ἀλλὰ τὸ πλέον ἀστεϊζόμενος
<note n="6.414.1">Cohn suggests ἀκκιζόμενος and points out that in § 297, where ἀκκισμός is clearly right, the majority of MSS. have ἀστεϊσμός.</note>
 ὡς δὴ τῶν
ἐλλογίμων προφητῶν γεγονὼς καὶ μηδὲν ἄνευ
χρησμῶν εἰωθὼς πράττειν τὸ παράπαν, ὑπανεδύετο
 λέγων οὐκ ἐπιτρέπειν αὐτῷ βαδίζειν τὸ θεῖον.</p></div>

<div type="textpart" subtype="section" n="267"><p>καὶ
οἱ μὲν ἥκοντες ἐπανῄεσαν ἄπρακτοι πρὸς τὸν
βασιλέα, ἕτεροι δ᾿ εὐθὺς ἐπὶ τὴν αὐτὴν χρείαν
ἐχειροτονοῦντο τῶν δοκιμωτέρων, πλείω μὲν ἐπιφερόμενοι
χρήματα, περιττοτέρας δὲ δωρεὰς ὑπισχνούμενοι.
</p></div>

<div type="textpart" subtype="section" n="268"><p> δελεασθεὶς δὲ καὶ τοῖς ἤδη προτεινομένοις
καὶ ταῖς μελλούσαις ἐλπίσι καὶ τὸ ἀξίωμα
τῶν παρακαλούντων καταιδεσθεὶς ἐνεδίδου, πάλιν
προφασιζόμενος τὸ θεῖον οὐκ ἐφ᾿ ὑγιεῖ· τῇ γοῦν
ὑστεραίᾳ παρεσκευάζετο τὴν ἔξοδον ὀνείρατα
διηγούμενος, ὑφ᾿ ὧν ἔλεγε πληχθεὶς ἐναργέσι
φαντασίαις ἀναγκάζεσθαι μηκέτι μένειν, ἀλλὰ τοῖς
 πρέσβεσιν ἀκολουθεῖν.</p></div>

<div type="textpart" subtype="section" n="269"><p>
<milestone unit="para"/><milestone unit="altchapter" n="49"/> ἤδη δὲ
αὐτῷ προερχομένῳ γίνεται κατὰ τὴν ὁδὸν σημεῖον
ἀρίδηλον περὶ τοῦ τὴν χρείαν ἐφ᾿ ἣν συνέτεινεν
εἶναι παλίμφημον· τὸ γὰρ ὑποζύγιον, ᾧ συνέβαινεν
αὐτὸν ἐποχεῖσθαι, προερχόμενον ἐπ᾿ εὐθείας ἐξαπιναίως
 ἵσταται τὸ πρῶτον·</p></div>

<div type="textpart" subtype="section" n="270"><p>εἶθ᾿, ὥσπερ ἐξ ἐναντίας
βίᾳ τινὸς ἀνωθοῦντος ἢ ἀναχαιτίζοντος, ὑπὸ πόδας
ἐχώρει καὶ πάλιν ἐπὶ δεξιὰ καὶ εὐώνυμα ἐπιφερόμενον
καὶ ὧδε κἀκεῖσε πλαζόμενον οὐκ ἠρέμει,
καθάπερ ἐν οἴνῳ καὶ μέθῃ καρηβαροῦν, καὶ πολλάκις
τυπτόμενον ἠλόγει τῶν πληγῶν, ὥστε καὶ




<pb n="6.416"/>

τὸν ἐποχούμενον μικροῦ καταβαλεῖν καὶ καθεζόμενον
 ὅμως ἀντιλυπῆσαι.</p></div>

<div type="textpart" subtype="section" n="271"><p>τῶν &lt;γὰρ&gt; παρ᾿ ἑκάτερα
χωρίων ἦσαν αἱμασιαὶ καὶ φραγμοὶ πλησίον·
ὁπότ᾿ οὖν τούτοις προσηράχθη φερόμενον, γόνυ καὶ
κνήμας καὶ πόδας ὁ δεσπότης θλιβόμενος καὶ
 πιεζόμενος ἀπεδρύπτετο.</p></div>

<div type="textpart" subtype="section" n="272"><p>ἦν δ᾿, ὡς ἔοικε, θεία τις
ὄψις, ἣν τὸ μὲν ζῷον ἐπιφοιτῶσαν ἐκ πολλοῦ
θεασάμενον ὑπέπτηξεν, ὁ δ᾿ ἄνθρωπος οὐκ εἶδεν,
εἰς ἔλεγχον ἀναισθησίας· ὑπὸ γὰρ ἀλόγου ζῴου
παρευημερεῖτο τὰς ὄψεις ὁ μὴ μόνον τὸν κόσμον
 ἀλλὰ καὶ τὸν κοσμοποιὸν αὐχῶν ὁρᾶν.</p></div>

<div type="textpart" subtype="section" n="273"><p>μόλις γοῦν
τὸν ἀνθεστηκότα ἰδὼν ἄγγελον, οὐκ ἐπειδὴ τοιαύτης
θέας ἦν ἄξιος, ἀλλ᾿ ἵνα τὴν ἀτιμίαν καὶ οὐδένειαν
ἑαυτοῦ καταλάβῃ, πρὸς ἱκεσίας καὶ λιτὰς ἐτράπετο
συγγνῶναι δεόμενος ὑπ᾿ ἀγνοίας ἀλλ᾿ οὐ καθ᾿
 ἑκούσιον γνώμην ἁμαρτόντι.</p></div>

<div type="textpart" subtype="section" n="274"><p>τότε μὲν οὖν ὑποστρέφειν
δέον, ἐπυνθάνετο τῆς φανείσης ὄψεως, εἰ
ἀνακάμπτοι πάλιν τὴν ἐπ᾿ οἴκου· ἡ δὲ συνιδοῦσα
τὴν εἰρωνείαν καὶ σχετλιάσασα—τί γὰρ ἔδει πυνθάνεσθαι
περὶ πράγματος οὕτως ἐμφανοῦς, ὃ τὰς
ἀποδείξεις εἶχεν ἐξ ἑαυτοῦ μὴ δεόμενον τῆς ἐκ
λόγων πίστεως, εἰ μὴ  <milestone unit="altpage" n="124"/> ἄρα ὀφθαλμῶν ὦτα ἀληθέστερα
καὶ πραγμάτων ῥήματα;—“βάδιζε” εἶπεν
“ἐφ᾿ ἣν σπεύδεις ὁδόν· ὀνήσεις γὰρ οὐδέν, ἐμοῦ τὰ
λεκτέα ὑπηχοῦντος ἄνευ τῆς σῆς διανοίας καὶ τὰ
φωνῆς ὄργανα τρέποντος, ᾗ δίκαιον καὶ συμφέρον·
ἡνιοχήσω γὰρ ἐγὼ τὸν λόγον θεσπίζων ἕκαστα διὰ
τῆς σῆς γλώττης οὐ συνιέντος.”
</p></div>

<div type="textpart" subtype="section" n="275"><p> <milestone unit="altchapter" n="50"/> Ἀκούσας δ᾿ ὁ βασιλεὺς ἐγγὺς ἤδη γεγονότα
μετὰ τῶν δορυφόρων ὑπαντησόμενος ἐξῄει, καὶ

<pb n="6.418"/>

ἐντυχόντων, οἷα εἰκός, τὸ μὲν πρῶτον ἦσαν φιλοφροσύναι
καὶ δεξιώσεις, εἶτα βραχεῖα κατάμεμψις
περὶ τῆς βραδυτῆτος καὶ τοῦ μὴ ἑτοιμότερον ἥκειν·
μετὰ δὲ ταῦτ᾿ εὐωχίαι ἦσαν καὶ πολυτελεῖς ἑστιάσεις
καὶ ὅσα ἄλλα πρὸς ὑποδοχὴν ξένων ἔθος εὐτρεπίζεσθαι,
φιλοτιμίαις βασιλικαῖς πάντα πρὸς
τὸ μεγαλειότερον ἐπιδιδόντα καὶ σεμνότερον ὄγκον.
</p></div>

<div type="textpart" subtype="section" n="276"><p> τῇ δ᾿ ὑστεραίᾳ ἅμα τῇ ἕῳ τὸν μάντιν ὁ Βαλάκης
παραλαβὼν ἐπὶ γεώλοφον ἀνήγαγεν, ἔνθα καὶ
στήλην συνέβαινεν ἱδρῦσθαι δαιμονίου τινός, ἣν οἱ
ἐγχώριοι προσεκύνουν· μέρος δ᾿ ἐνθένδε καθεωρᾶτο
τῆς τῶν Ἑβραίων στρατοπεδείας, ὃ καθάπερ ἀπὸ
 σκοπιᾶς ἐπεδείκνυτο τῷ μάγῳ.</p></div>

<div type="textpart" subtype="section" n="277"><p>ὁ δὲ θεασάμενός
φησι· “σὺ μέν, ὦ βασιλεῦ, βωμοὺς ἑπτὰ δειμάμενος
μόσχον ἐφ᾿ ἑκάστου καὶ κριὸν ἱέρευσον· ἐγὼ
δ᾿ ἐκτραπόμενος πεύσομαι τοῦ θεοῦ, τί λεκτέον.”
ἔξω δὲ προελθὼν ἔνθους αὐτίκα γίνεται, προφητικοῦ
πνεύματος ἐπιφοιτήσαντος, ὃ πᾶσαν αὐτοῦ τὴν
ἔντεχνον μαντικὴν ὑπερόριον τῆς ψυχῆς ἤλασε·
θέμις γὰρ οὐκ ἦν ἱερωτάτῃ κατοκωχῇ συνδιαιτᾶσθαι
μαγικὴν σοφιστείαν. εἶθ᾿ ὑποστρέψας καὶ τάς τε
θυσίας ἰδὼν καὶ τοὺς βωμοὺς φλέγοντας ὥσπερ
 ἑρμηνεὺς ὑποβάλλοντος ἑτέρου θεσπίζει τάδε·</p></div>

<div type="textpart" subtype="section" n="278"><p>“ἐκ
Μεσοποταμίας μετεπέμψατό με Βαλάκης μακρὰν
τὴν ἀπ᾿ ἀνατολῶν στειλάμενον ἀποδημίαν, ἵνα
τίσηται τοὺς Ἑβραίους ἀραῖς. ἐγὼ δὲ τίνα τρόπον
ἀράσομαι τοῖς μὴ καταράτοις ὑπὸ θεοῦ; θεάσομαι
μὲν αὐτοὺς ὀφθαλμοῖς ἀφ᾿ ὑψηλοτάτων ὀρῶν καὶ τῇ
διανοίᾳ καταλήψομαι, βλάψαι δ᾿ οὐκ ἂν δυναίμην
λαόν, ὃς μόνος κατοικήσει, μὴ συναριθμούμενος

<pb n="6.420"/>

ἑτέροις ἔθνεσιν, οὐ κατὰ τόπων ἀποκλήρωσιν καὶ
χώρας ἀποτομήν, ἀλλὰ κατὰ τὴν τῶν ἐξαιρέτων
ἐθῶν ἰδιότητα, μὴ συναναμιγνύμενος
<note n="6.420.1">MSS. συναναμιγνυμένων.</note>
 ἄλλοις εἰς
 τὴν τῶν πατρίων ἐκδιαίτησιν.</p></div>

<div type="textpart" subtype="section" n="279"><p>τίς ἐπ᾿ ἀκριβείας
εὗρε τὴν πρώτην καταβολὴν τῆς τούτων γενέσεως;
τὰ μὲν σώματ᾿ αὐτοῖς ἐξ ἀνθρωπίνων διεπλάσθη
σπερμάτων, ἐκ δὲ θείων ἔφυσαν αἱ ψυχαί· διὸ καὶ
γεγόνασιν ἀγχίσποροι θεοῦ. ἀποθάνοι μου ἡ ψυχὴ
τὸν  <milestone unit="altpage" n="125"/> σωματικὸν βίον, ἵν᾿ ἐν ψυχαῖς δικαίων καταριθμηθῇ,
οἵας εἶναι συμβέβηκε τὰς τούτων.”
</p></div>

<div type="textpart" subtype="section" n="280"><p> <milestone unit="altchapter" n="51"/> Ταῦτ᾿ ἀκούων ὁ Βαλάκης ὤδινεν ἐν ἑαυτῷ.
παυσαμένου δέ, τὸ πάθος οὐ χωρήσας “ἐπὶ κατάραις”
εἶπεν “ἐχθρῶν μετακληθεὶς εὐχὰς τιθέμενος
ἐκείνοις οὐκ ἐρυθριᾷς; ἐλελήθειν ἄρ᾿ ἐμαυτὸν
ἀπατῶν ὡς ἐπὶ φίλῳ σοι τὴν ὑπὲρ τῶν πολεμίων
ἀφανῶς τεταγμένῳ τάξιν, ἣ νῦν γέγονε δήλη.
μήποτε καὶ τὰς ὑπερθέσεις τῆς ἐνθάθε ἀφίξεως
ἐποιοῦ διὰ τὴν ὑποικουροῦσαν ἐν τῇ ψυχῇ πρὸς μὲν
ἐκείνους οἰκειότητα πρὸς δ᾿ ἐμὲ καὶ τοὺς ἐμοὺς
ἀλλοτρίωσιν· πίστις γάρ, ὡς ὁ παλαιὸς λόγος, τῶν
 ἀδήλων τὰ ἐμφανῆ.</p></div>

<div type="textpart" subtype="section" n="281"><p>” ὁ δὲ τῆς κατοκωχῆς ἀνεθεὶς
“ἀδικωτάτην” εἶπεν “αἰτίαν ὑπομένω συκοφαντούμενος·
λέγω γὰρ ἴδιον οὐδέν, ἀλλ᾿ ἅττ᾿ ἂν





<pb n="6.422"/>

ὑπηχήσῃ τὸ θεῖον, ὅπερ οὐχὶ νῦν πρῶτον ἐγὼ μὲν
εἶπον, σὺ δ᾿ ἤκουσας, ἀλλὰ καὶ πρόσθεν, ἡνίκα τοὺς
 πρέσβεις ἔπεμψας, οἷς ἀπεκρινάμην ταὐτά.</p></div>

<div type="textpart" subtype="section" n="282"><p>” νομίσας
δ᾿ ὁ βασιλεὺς ἢ τὸν μάντιν ἀπατᾶν ἢ τὸ θεῖον
τρέπεσθαι καὶ ταῖς τῶν τόπων μεταβολαῖς τὸ τῆς
γνώμης ἐχυρὸν ἀλλάττειν, εἰς ἕτερον ἀπαγαγὼν
χωρίον ἐκ λόφου πάνυ περιμήκους ἐπεδείκνυτο
μέρος τι τῆς ἀντιπάλου στρατιᾶς· εἶτα πάλιν ἑπτὰ
βωμοὺς ἱδρυσάμενος καὶ τὰ ἴσα τοῖς πρόσθεν ἱερεῖα
καταθύσας ἐξέπεμπε τὸν μάντιν ἐπ᾿ οἰωνοὺς καὶ
 φήμας αἰσίους.</p></div>

<div type="textpart" subtype="section" n="283"><p>ὁ δὲ μονωθεὶς ἐξαίφνης θεοφορεῖται
καὶ μηδὲν συνιείς, ὥσπερ μετανισταμένου
τοῦ λογισμοῦ, τὰ ὑποβαλλόμενα ἐξελάλει προφητεύων
τάδε· “ἀναστὰς ἄκουε, βασιλεῦ, τὰ ὦτα
ἐπουρίσας.
<note n="6.422.1">See on <hi rend="italic">De Abr.</hi> 20. Here as in <hi rend="italic">De Decal.</hi> 148, the word is fairly well suited to the context. The best MSS. have ἐπαιωρήσας, which does not seem altogether impossible, for though no similar use of the compound verb is quoted, the simple verb is found in this sense, e.g. αἰωρεῖν τὰς ὀφρῦς.</note>
 οὐχ ὡς ἄνθρωπος ὁ θεὸς διαψευσθῆναι
δύναται οὐδ᾿ ὡς υἱὸς ἀνθρώπου μετανοεῖ καὶ ἅπαξ
εἰπὼν οὐκ ἐμμένει. φθέγξεται τὸ παράπαν οὐδέν,
ὃ μὴ τελειωθήσεται βεβαίως, ἐπεὶ ὁ λόγος ἔργον
ἐστὶν αὐτῷ. παρελήφθην δ᾿ ἐπ᾿ εὐλογίαις, οὐ
 κατάραις, ἐγώ.</p></div>

<div type="textpart" subtype="section" n="284"><p>οὐκ ἔσται πόνος ἢ μόχθος ἐν
Ἑβραίοις. ὁ θεὸς αὐτῶν προασπίζει περιφανῶς,
ὃς καὶ τὴν τῶν Αἰγυπτιακῶν ῥύμην κακῶν ἀπεσκέδασεν
ὡς ἕνα ἄνδρα τὰς τοσαύτας μυριάδας ἀναγαγών.
τοιγαροῦν οἰωνῶν ἀλογοῦσι καὶ πάντων
τῶν κατὰ μαντικὴν ἑνὶ τῷ τοῦ κόσμου ἡγεμόνι




<pb n="6.424"/>

πιστεύοντες. ὁρῶ λαὸν ὡς σκύμνον ἀνιστάμενον καὶ
ὡς λέοντα γαυρούμενον. εὐωχηθήσεται θήρας καὶ
ποτῷ χρήσεται τραυματιῶν αἵματι καὶ κορεσθεὶς
οὐ τρέψεται πρὸς ὕπνον, ἀλλ᾿  <milestone unit="altpage" n="126"/> ἐγρηγορὼς τὸν ἐπινίκιον
ᾄσεται ὕμνον.”
</p></div>

<div type="textpart" subtype="section" n="285"><p> <milestone unit="altchapter" n="52"/> Χαλεπῶς δ᾿ ἐνεγκὼν ἐπὶ τῷ παρ᾿ ἐλπίδας
αὐτῷ τὰ τῆς μαντικῆς ἀπαντᾶσθαι “ἄνθρωπε”
εἶπε, “μήτε ἀρὰς τίθεσο μήτ᾿ εὐχὰς ποιοῦ· βελτίων
γὰρ τῶν μὴ καθ᾿ ἡδονὴν λόγων ἡ ἀκίνδυνος ἡσυχία.”
καὶ ταῦτ᾿ εἰπὼν ὥσπερ ἐκλαθόμενος ὧν εἶπε διὰ
τὸ τῆς γνώμης ἀβέβαιον εἰς ἄλλον τόπον ἀπῆγε
τὸν μάντιν, ἀφ᾿ οὗ δείξας μέρος τι τῆς Ἑβραϊκῆς
 στρατιᾶς καταρᾶσθαι παρεκάλει.</p></div>

<div type="textpart" subtype="section" n="286"><p>ὁ δ᾿ ἅτε χείρων
ἐκείνου, καίτοι πρὸς τὰς ἐπιφερομένας κατηγορίας
ἀπολογίᾳ μιᾷ χρώμενος ἀληθεῖ, ὡς οὐδὲν ἴδιον
λέγοι, κατεχόμενος δὲ καὶ ἐνθουσιῶν διερμηνεύοι
τὰ ἑτέρου, δέον μηκέτ᾿ ἐπακολουθεῖν ἀλλ᾿ οἴκαδε
ἀπαίρειν, ἑτοιμότερον τοῦ παραπέμποντος προεξέτρεχεν,
ἅμα μὲν οἰήσει, κακῷ μεγάλῳ, πεπιεσμένος,
ἅμα δὲ καὶ τῇ διανοίᾳ καταρᾶσθαι γλιχόμενος,
 εἰ καὶ τῇ φωνῇ διεκωλύετο.</p></div>

<div type="textpart" subtype="section" n="287"><p>παραγενόμενος
δ᾿ εἰς ὄρος μεῖζον τῶν προτέρων ἄχρι πολλοῦ
κατατεῖνον κελεύει μὲν τὴν αὐτὴν ἐπιτελεῖν θυσίαν
βωμοὺς πάλιν ἑπτὰ κατασκευάσαντας καὶ ἱερεῖα
τεσσαρεσκαίδεκα προσαγαγόντας ἑκάστῳ βωμῷ
δύο, μόσχον τε καὶ κριόν. αὐτὸς δὲ οὐκέτι κατὰ
τὸ εἰκὸς ἐπὶ κληδόνας καὶ οἰωνοὺς ἵετο πολλὰ τὴν



<pb n="6.426"/>

αὑτοῦ τέχνην κακίσας ὡς χρόνῳ καθάπερ γραφὴν
ἐξίτηλον γενομένην καὶ τοὺς εὐθυβόλους στοχασμοὺς
ἐξαμαυρωθεῖσαν· ἄλλως δὲ καὶ μόλις
ἐνενόησεν, ὅτι οὐ συνᾴδει τῷ τοῦ θεοῦ βουλήματι
ἡ τοῦ μισθωσαμένου προαίρεσις αὐτὸν βασιλέως.
</p></div>

<div type="textpart" subtype="section" n="288"><p> τραπόμενος οὖν κατὰ τὴν ἐρήμην ὁρᾷ κατὰ φυλὰς
ἐστρατοπεδευκότας Ἑβραίους καὶ τό τε πλῆθος καὶ
τὴν τάξιν ὡς πόλεως ἀλλ᾿ οὐ στρατοπέδου καταπλαγεὶς
ἔνθους γενόμενος ἀναφθέγγεται τάδε·
</p></div>

<div type="textpart" subtype="section" n="289"><p> “φησὶν ὁ ἄνθρωπος ὁ ἀληθινῶς ὁρῶν, ὅστις καθ᾿
ὕπνον ἐναργῆ φαντασίαν εἶδε θεοῦ τοῖς τῆς ψυχῆς
ἀκοιμήτοις ὄμμασιν. ὡς καλοί σου οἱ οἶκοι,
στρατιὰ Ἑβραίων, αἱ σκηναί σου ὡς νάπαι σκιάζουσαι,
ὡς παράδεισος ἐπὶ ποταμοῦ, ὡς κέδρος
 παρ᾿ ὕδατα.</p></div>

<div type="textpart" subtype="section" n="290"><p>ἐξελεύσεταί ποτε ἄνθρωπος ἐξ ὑμῶν
καὶ ἐπικρατήσει πολλῶν ἐθνῶν καὶ ἐπιβαίνουσα
ἡ τοῦδε βασιλεία καθ᾿ ἑκάστην ἡμέραν πρὸς ὕψος
ἀρθήσεται. ὁ λαὸς οὗτος ἡγεμόνι τῆς ἀπ᾿ Αἰγύπτου
πάσης ὁδοῦ κέχρηται θεῷ καθ᾿ ἕν κέρας ἄγοντι τὴν
 πληθύν.</p></div>

<div type="textpart" subtype="section" n="291"><p>τοιγαροῦν ἔδεται <milestone unit="altpage" n="127"/> ἔθνη πολλὰ ἐχθρῶν
καὶ ὅσον ἐν αὐτοῖς πῖον ἄχρι μυελοῦ λήψεται καὶ
ταῖς ἑκηβολίαις ἀπολεῖ τοὺς δυσμενεῖς. ἀναπαύσεται
κατακλινεὶς ὡς λέων ἢ σκύμνος λέοντος,
μάλα καταφρονητικῶς δεδιὼς οὐδένα, φόβον τοῖς
ἄλλοις ἐνειργασμένος· ἄθλιος ὅς ἄν αὐτὸν παρακινήσας
ἐγείρῃ. οἱ μὲν εὐλογοῦντές σε εὐφημίας
ἄξιοι, κατάρας δ᾿ οἱ καταρώμενοι.”
</p></div>

<div type="textpart" subtype="section" n="292"><p> <milestone unit="altchapter" n="53"/> Σφόδρα δ᾿ ἐπὶ τούτοις ἀγανακτήσας ὁ
βασιλεὺς “ἐπ᾿ ἀραῖς” εἶπεν “ἐχθρῶν μετακληθεὶς



<pb n="6.428"/>

εὐχὰς ἤδη τρεῖς τὰς ὑπὲρ ἐκείνων πεποίησαι· φεῦγε
δὴ θᾶττον—ὀξὺ πάθος ἐστὶ θυμός—, μή τι καὶ
 νεώτερον ἐργάσασθαι βιασθῶ.</p></div>

<div type="textpart" subtype="section" n="293"><p>πόσον πλῆθος χρημάτων,
ἀνοητότατε, καὶ δωρεῶν, πόσην δ᾿ εὐφημίαν
καὶ δόξαν ἀφῄρησαι σεαυτὸν φρενοβλαβὴς ὤν·
ἐπανελεύσῃ φέρων ἀπὸ τῆς ξένης εἰς τὴν οἰκείαν
ἀγαθὸν μὲν οὐδέν, ὀνείδη δὲ καὶ πολλὴν ὡς ἔοικεν
αἰσχύνην, οὕτως σοι τῶν κατὰ τὴν ἐπιστήμην, ἐφ᾿
  οἷς πρότερον ἐσεμνύνου, γελασθέντων.” </p></div>

<div type="textpart" subtype="section" n="294"><p>ὁ δὲ “τὰ
μὲν πρότερα” εἶπε “πάντ᾿ ἐστὶ λόγια καὶ χρησμοί,
τὰ δὲ μέλλοντα λέγεσθαι γνώμης τῆς ἐμῆς
εἰκασίαι.” καὶ τῆς δεξιᾶς λαβόμενος μόνος μόνῳ
συνεβούλευε, δι᾿ ὧν, ὡς ἂν οἷόν τε ᾖ, φυλάξεται
τὸν ἀντίπαλον στρατόν, ἀσέβημα κατηγορῶν αὑτοῦ
μέγιστον· τί γάρ, εἴποι τις ἄν, ἰδιάζεις καὶ συμβουλεύεις
τὰ ἐναντία τοῖς χρησμοῖς ὑποτιθέμενος, εἰ
μὴ ἄρα τῶν λογίων αἱ σαὶ βουλαὶ δυνατώτεραι;
</p></div>

<div type="textpart" subtype="section" n="295"><p> <milestone unit="altchapter" n="54"/> φέρε δ᾿ οὖν καὶ τὰς καλὰς αὐτοῦ παραινέσεις
ἐξετάσωμεν, ὡς τετεχνιτευμέναι πρὸς ὁμολογουμένην
ἧτταν τῶν ἀεὶ νικᾶν δυναμένων. εἰδὼς γὰρ
Ἑβραίοις μίαν ὁδὸν ἁλώσεως παρανομίαν, διὰ
λαγνείας καὶ ἀκολασίας, μεγάλου κακοῦ, πρὸς
μεῖζον κακόν, ἀσέβειαν, ἄγειν αὐτοὺς ἐσπούδασεν
 ἡδονὴν δέλεαρ προθείς.</p></div>

<div type="textpart" subtype="section" n="296"><p>“εἰσὶ” γὰρ εἶπεν “αἱ
ἐγχώριοι γυναῖκες, ὦ βασιλεῦ, διαφέρουσαι τὴν
ὄψιν ἑτέρων· ἁνὴρ δ᾿ οὐδενὶ μᾶλλον εὐάλωτος ἢ
γυναικὸς εὐμορφίᾳ. ταῖς οὖν περικαλλεστάταις ἐὰν



<pb n="6.430"/>

ἐπιτρέψῃς μισθαρνεῖν καὶ δημοσιεύειν, ἀγκιστρεύσονται
 τὴν νεότητα τῶν ἀντιπάλων.</p></div>

<div type="textpart" subtype="section" n="297"><p>ὑφηγητέον δὲ
αὐταῖς, μὴ εὐθὺς ἐμπαρέχεσθαι τοῖς ἐθέλουσι τὴν
ὥραν· ὁ γὰρ ἀκκισμὸς ὑποκνίζων τὰς ὁρμὰς ἐπεγείρει
μᾶλλον καὶ τοὺς ἔρωτας ἀναφλέγει· τραχηλιζόμενοι
δὲ ταῖς ἐπιθυμίαις πάνθ᾿ ὑπομενοῦσι δρᾶν
 τε καὶ πάσχειν.</p></div>

<div type="textpart" subtype="section" n="298"><p>πρὸς δὲ τὸν οὕτω διακείμενον
ἐραστὴν λεγέτω  <milestone unit="altpage" n="128"/> φρυαττομένη τις τῶν ἐπὶ τὴν
θήραν ἀλειφομένων· ‘ οὐ θέμις ὁμιλίας σοι τῆς
ἐμῆς ἀπολαῦσαι, πρὶν ἂν ἐκδιαιτηθῇς μὲν τὰ πάτρια,
μεταβαλὼν δὲ τιμήσῃς ἅπερ ἐγώ. πίστις δέ μοι
τῆς βεβαίου μεταβολῆς γένοιτ᾿ ἂν ἀρίδηλος, ἢν
ἐθελήσῃς μετασχεῖν τῶν αὐτῶν σπονδῶν τε καὶ
θυσιῶν, ἃς ἀγάλμασι καὶ ξοάνοις καὶ τοῖς λοιποῖς
 ἀφιδρύμασιν ἐπιτελοῦμεν.</p></div>

<div type="textpart" subtype="section" n="299"><p>’ ὁ δ᾿ ἅτε σαγηνευθεὶς
πάγαις πολυειδέσι, κάλλει καὶ στωμυλίας χειραγωγίαις,
οὐδὲν ἀντειπών, ἐξηγκωνισμένος τὸν
λογισμόν, ἄθλιος ὑπηρετήσει τοῖς προσταττομένοις,
ἀναγραφεὶς τοῦ πάθους δοῦλος.”
</p></div>

<div type="textpart" subtype="section" n="300"><p> <milestone unit="altchapter" n="55"/> Ὁ μὲν δὴ τοιαῦτα συνεβούλευεν. ὁ δ᾿ οὐκ
ἀπὸ σκοποῦ νομίσας εἶναι τὰ λεχθέντα, τὸν κατὰ
μοιχῶν νόμον παρακαλυψάμενος καὶ τοὺς ἐπὶ φθορᾷ
καὶ πορνείᾳ κειμένους ἀνελών, ὡς εἰ μηδὲ τὴν
ἀρχὴν ἐγράφησαν, ἀνέδην ἐπιτρέπει ταῖς γυναιξὶ
 τὰς ὁμιλίας πρὸς οὓς ἂν ἐθέλωσι ποιεῖσθαι.</p></div>

<div type="textpart" subtype="section" n="301"><p>δοθείσης
δὲ ἀδείας, τὴν πληθὺν τῶν μειρακίων
ἐπήγοντο πολὺ πρότερον τὴν διάνοιαν αὐτῶν
ἀπατῶσαι καὶ τρέπουσαι ταῖς γοητείαις πρὸς
ἀσέβειαν, ἕως υἱὸς τοῦ ἀρχιερέως Φινεὲς ἐπὶ τοῖς
γινομένοις σφόδρα χαλεπήνας—δεινότατον γὰρ αὐτῷ



<pb n="6.432"/>

κατεφαίνετο, εἰ ὑφ᾿ ἕνα καιρὸν ἄμφω τά τε σώματα
καὶ τὰς ψυχὰς ἐπιδεδώκασι, τὰ μὲν ἡδοναῖς, τὰς
δὲ τῷ παρανομεῖν καὶ ἀνοσιουργεῖν—ἐνεανιεύσατο
νεανείαν ἀνδρὶ καλῷ καὶ ἀγαθῷ προσήκουσαν.
</p></div>

<div type="textpart" subtype="section" n="302"><p> ἰδὼν γάρ τινα τῶν ἀπὸ τοῦ γένους θύοντα καὶ
εἰσιόντα πρὸς πόρνην, μήτε κεκυφότα εἰς τοὔδαφος
μήτε λανθάνειν τοὺς πολλοὺς πειρώμενον μήθ᾿ οἷα
φιλεῖ κλέπτοντα τὴν εἴσοδον, ἀλλὰ μετ᾿ ἀναισχύντου
θράσους τὴν ἀκοσμίαν ἐπιδεικνύμενον καὶ φρυαττόμενον
ὡς ἐπὶ σεμνῷ πράγματι τῷ καταγελάστῳ,
πάνυ πικρανθεὶς καὶ πληρωθεὶς ὀργῆς δικαίας
ἐπεισδραμὼν ἔτι κατ᾿ εὐνὴν κειμένους ἀμφοτέρους
τόν τ᾿ ἐραστὴν καὶ τὴν ἑταίραν ἀναιρεῖ προσανατεμὼν
καὶ τὰ γεννητικά, διότι σποραῖς ὑπηρέτησαν
 ἐκθέσμοις.</p></div>

<div type="textpart" subtype="section" n="303"><p>τοῦτο θεασάμενοί τινες τὸ παράδειγμα
τῶν τὴν ἐγκράτειαν καὶ θεοσέβειαν ἐζηλωκότων
προστάξαντος Μωυσέως ἐμιμήσαντο καὶ πάντας
τοὺς τελεσθέντας τοῖς χειροποιήτοις συγγενεῖς καὶ
φίλους ἡβηδὸν ἀνελόντες τὸ μὲν μίασμα τοῦ ἔθνους
ἐκκαθαίρουσι διὰ τῆς τῶν προηδικηκότων ἀπαραιτήτου
τιμωρίας, τοὺς δ᾿ ἄλλους παρασχόντας ἀπολογίαν
ἐναργεστάτην ὑπὲρ τῆς αὑτῶν εὐσεβείας
περιεποιήσαντο, μηδένα τῶν ἀφ᾿ αἵματος κατακρίτων
οἰκτισάμενοι μηδ᾿ ἐλέῳ τἀδικήματα αὐτῶν
παρελθόντες, ἀλλὰ καθαροὺς νομίσαντες τοὺς αὐτόχειρας·
ὅθεν οὐδενὶ παρεχώρησαν τὴν ἐπέξοδον
φέρουσαν τοῖς δρῶσιν ἀψευδέστατον ἔπαινον.
</p></div>

<div type="textpart" subtype="section" n="304"><p> τετρακισχιλίους δέ φασι πρὸς τοῖς δισμυρίοις <milestone unit="altpage" n="129"/>
ἀναιρεθῆναι μιᾷ ἡμέρᾳ, συναναιρεθέντος εὐθὺς τοῦ
κοινοῦ μιάσματος, ὅ πᾶσαν τὴν στρατιὰν ἐκηλίδου.

<pb n="6.434"/>

τῶν δὲ καθαρσίων ἐπιτελεσθέντων, ὡς ἀριστεῖ
γέρας ἐπάξιον τῷ υἱῷ τοῦ ἀρχιερέως, ὅς πρῶτος
ἐπὶ τὴν ἄμυναν ὥρμησεν, ἐζήτει παρασχεῖν Μωυσῆς.
φθάνει δὲ χρησμοῖς δωρησάμενος ὁ θεὸς Φινεεῖ
τὸ μέγιστον ἀγαθόν, εἰρήνην, ὅ μηδεὶς ἱκανὸς ἀνθρώπων
παρασχεῖν, πρὸς δὲ τῇ εἰρήνῃ καὶ παγκρατησίαν
ἱερωσύνης, αὐτῷ καὶ γένει κλῆρον ἀναφαίρετον.
</p></div>

<div type="textpart" subtype="section" n="305"><p> <milestone unit="altchapter" n="56"/> Ἐπεὶ δὲ τῶν ἐμφυλίων οὐδὲν ἔτ᾿ ἦν
ὑπόλοιπον κακῶν, ἀλλὰ καὶ ὅσοι πρὸς αὐτομολίαν
ἢ προδοσίαν ὑπωπτεύοντο πάντες ἀπωλώλεσαν,
ἔδοξεν εἶναι καιρὸς ἐπιτηδειότατος τῆς ἐπὶ τὸν
Βαλάκην στρατείας, ἄνδρα μυρία καὶ βεβουλευμένον
ἐργάσασθαι κακὰ καὶ δεδρακότα, βεβουλευμένον
μὲν διὰ τοῦ μάντεως, ὅν ἤλπισεν ἀραῖς τισι δυνήσεσθαι
καθελεῖν τὴν δύναμιν τῶν Ἑβραίων, δεδρακότα
δὲ διὰ τῆς τῶν γυναικῶν ἀσελγείας καὶ
ἀκολασίας, αἵ τὰ μὲν σώματα λαγνείαις τὰς δὲ
 ψυχὰς ἀσεβείᾳ τῶν χρωμένων διέφθειραν.</p></div>

<div type="textpart" subtype="section" n="306"><p>παντὶ
μὲν οὖν τῷ στρατῷ πολεμεῖν οὐκ ἐδοκίμαζεν, εἰδὼς
τὰ ὑπέρογκα
<note n="6.434.1">MSS.ὑπερόρια.</note>
 πλήθη πταίοντα περὶ αὑτοῖς καὶ ἅμα
λυσιτελὲς ἡγούμενος ἐφεδρείας εἶναι συμμάχων τοῖς
προκαμοῦσι βοηθούς, ἀριστίνδην δὲ τοὺς ἡβῶντας
ἐπιλέξας, χιλίους ἐκ φυλῆς ἑκάστης, δώδεκα χιλιάδας—τοσαῦται
γὰρ ἦσαν αἱ φυλαί—καὶ στρατηγὸν
ἑλόμενος τοῦ πολέμου Φινεὲς πεῖραν ἤδη δεδωκότα




<pb n="6.436"/>

κότα στρατηγικῆς εὐτολμίας ἐπὶ καλοῖς ἱερείοις
ἐξέπεμπε τοὺς ὁπλίτας καὶ θαρσύνων τοιάδε διεξῄει·
</p></div>

<div type="textpart" subtype="section" n="307"><p> “οὐχ ὑπὲρ κράτους ἀρχῆς ὁ παρὼν ἀγών
ἐστιν οὐδ᾿ ὑπὲρ τοῦ κτήσασθαι τὰ ἑτέρων, περὶ ὧν
ἢ μόνων ἢ μάλιστα οἱ πόλεμοι, ἀλλ᾿ ὑπὲρ εὐσεβείας
καὶ ὁσιότητος, ὧν τοὺς ἡμετέρους συγγενεῖς καὶ
φίλους ἠλλοτρίωσαν οἱ ἐχθροὶ παραίτιοι γενόμενοι
 τοῖς ὑπαχθεῖσι χαλεπῆς ἀπωλείας.</p></div>

<div type="textpart" subtype="section" n="308"><p>ἔστιν οὖν
ἄτοπον οἰκείων μὲν αὐτόχειρας γεγενῆσθαι παρανομησάντων,
ἐχθρῶν δὲ χαλεπώτερα ἠδικηκότων
ἀποσχέσθαι, καὶ τοὺς μὲν μαθόντας ἀδικεῖν ἀνῃρηκέναι,
τοὺς δὲ βιασαμένους καὶ διδάξαντας ἀτιμωρήτους
καταλιπεῖν, οὓς ἁπάντων αἰτίους εἶναι
συμβέβηκεν, ὧν ἢ δεδράκασιν ἢ πεπόνθασιν ἐκεῖνοι.”
</p></div>

<div type="textpart" subtype="section" n="309"><p> <milestone unit="altchapter" n="57"/> νευρωθέντες οὖν ταῖς παραινέσεσιν
ἐκεῖνοι καὶ ὅσον ἐν ταῖς ψυχαῖς προϋπῆρχε γενναιότητος
ζωπυρήσαντες ὡς ἐφ᾿ ὁμολογουμένῃ νίκῃ
πρὸς τὸν ἀγῶνα ἵεντο φρονήμασιν ἀηττήτοις· καὶ
συμπλακέντες τοσαύτῃ περιουσίᾳ ῥώμης καὶ τόλμης
ἐχρήσαντο, ὡς ἱερεῦσαι μὲν τοὺς ἀντιπάλους, αὐτοὶ
δὲ πάντες σῷοι ἐπανελθεῖν, οὐδενὸς ἀποθανόντος
ἀλλ᾿ οὐδὲ τρωθέντος.</p></div>

<div type="textpart" subtype="section" n="310"><p> <milestone unit="altpage" n="130"/> ὑπέλαβεν ἄν τις τῶν
ἀγνοούντων τὸ συμβεβηκὸς ἰδὼν αὐτοὺς ἐπανιόντας
οὐκ ἀπὸ πολέμου καὶ παρατάξεως ἀφικνεῖσθαι
μᾶλλον ἢ τῶν ἐν ταῖς ὁπλοσκοπίαις ἐπιδείξεων, ἃς
ἔθος ἐν εἰρήνῃ ποιεῖσθαι, γυμνάσματα δ᾿ εἰσὶ καὶ
μελέται συγκροτουμένων
<note n="6.436.1">Mangey wished to read συγκροτούντων, a very common usage no doubt with πόλεμον and the like, <hi rend="italic">cf. e.g. De Abr.</hi> 29, but in a somewhat different sense. Here the passive = “trained in” followed by the acc. of respect is more appropriate.</note>
 τὰ κατ᾿ ἐχθρῶν ἐν φίλοις.
</p></div>

<div type="textpart" subtype="section" n="311"><p> τὰς μὲν οὖν πόλεις ἢ κατασκάπτοντες ἢ ἐμπιπράντες,
ἠφάνισαν, ὡς μηδ᾿ εἰ τὴν ἀρχὴν ᾠκίσθησαν


<pb n="6.438"/>

εἰπεῖν ἔχειν· αἰχμαλώτων δὲ σωμάτων ἀπερίληπτον
ἀριθμὸν ἀπαγαγόντες ἄνδρας μὲν καὶ γυναῖκας
κτείνειν ἐδικαίωσαν, τοὺς μὲν ὅτι βουλευμάτων καὶ
χειρῶν ἦρξαν ἀδίκων, τὰς δ᾿ ἐπεὶ κατεγοήτευσαν
τὴν Ἑβραίων νεότητα, παραιτίας γενομένας αὐτοῖς
ἀκολασίας καὶ ἀσεβείας καὶ τὰ τελευταῖα θανάτου·
νέοις δὲ κομιδῇ παισὶ καὶ παρθένοις συνέγνωσαν,
ἀμνηστίαν τῆς ἡλικίας ἐφελκομένης.
</p></div>

<div type="textpart" subtype="section" n="312"><p> Λείας δὲ πολλῆς ἄγαν εὐπορήσαντες ἔκ τε τῶν
βασιλείων κἀκ τῶν ἰδιωτικῶν οἰκιῶν, ἔτι δὲ τῶν
κατ᾿ ἀγροὺς ἐπαύλεων—ἦν γὰρ ἐν τοῖς χωρίοις οὐκ
ἐλάττων τῆς ἐν τοῖς ἄστεσιν—, ἧκον εἰς τὸ στρατόπεδον
ἐπηχθισμένοι τὸν παρὰ τῶν ἐχθρῶν πάντα
 πλοῦτον.</p></div>

<div type="textpart" subtype="section" n="313"><p>ἐπαινέσας δὲ Μωυσῆς τόν τε στρατηγὸν
Φινεὲς καὶ τοὺς παραταξαμένους ἐπί τε τοῖς κατορθώμασι
καὶ ὅτι ταῖς ὠφελείαις οὐκ ἐπέδραμον τὴν
λείαν μόνοι σφετερίσασθαι διανοηθέντες, ἀλλ᾿ εἰς
μέσον προὔθεσαν, ἵνα καὶ οἱ καταμείναντες ἐν ταῖς
σκηναῖς μετάσχωσι, προστάττει τοὺς μὲν ἔξω τοῦ
στρατοπέδου καταμένειν τινὰς ἡμέρας, τῷ δὲ
μεγάλῳ ἱερεῖ καθᾶραι τοῦ φόνου τοὺς ἀπὸ τῆς
 παρατάξεως ἥκοντας τῶν συμμάχων.</p></div>

<div type="textpart" subtype="section" n="314"><p>καὶ γὰρ εἰ
νόμιμοι αἱ κατ᾿ ἐχθρῶν σφαγαί, ἀλλ᾿ ὅ γε κτείνων
ἄνθρωπον, εἰ καὶ δικαίως καὶ ἀμυνόμενος καὶ
βιασθείς, ὑπαίτιος εἶναι δοκεῖ διὰ τὴν ἀνωτάτω καὶ
κοινὴν συγγένειαν· οὗ χάριν καθαρσίων ἐδέησε τοῖς
κτείνασι πρὸς ἀπαλλαγὴν τοῦ νομισθέντος ἄγους
 γεγενῆσθαι.</p></div>

<div type="textpart" subtype="section" n="315"><p>
<milestone unit="para"/><milestone unit="altchapter" n="58"/> μετ᾿ οὐ πολὺν μέντοι
χρόνον καὶ τὴν λείαν διένειμε, τοῖς μὲν στρατευσαμένοις—ὀλίγος

<pb n="6.440"/>

δ᾿ ἀριθμὸς ἦσαν παρὰ τοὺς
ἡσυχάσαντας—διδοὺς ἥμισυ μέρος, θάτερον δὲ τοῖς
καταμείνασιν ἐν τῷ στρατοπέδῳ· δίκαιον γὰρ
ὑπέλαβεν εἶναι καὶ τούτοις μεταδοῦναι τῆς ὠφελείας,
εἰ καὶ μὴ τοῖς σώμασι, ταῖς γοῦν ψυχαῖς διαγωνισαμένοις·
οἱ γὰρ ἔφεδροι τῶν ἀγωνιστῶν οὐκ
ἐλαττούμενοι ταῖς προθυμίαις χρόνῳ καὶ τῷ φθασθῆναι
 μόνον ὑστερίζουσι.</p></div>

<div type="textpart" subtype="section" n="316"><p>λαβόντων δὲ τῶν μὲν
ὀλίγων πλείω διὰ τὸ προκινδυνεῦσαι, τῶν δὲ
πλειόνων ἐλάττω διὰ  <milestone unit="altpage" n="131"/> τὴν ἔνδον μονήν, ἔδοξεν
ἀναγκαῖον εἶναι πάσης τῆς λείας τὰς ἀπαρχὰς
καθιερῶσαι· τὸ μὲν οὖν πεντηκοστὸν οἱ ἐφεδρεύσαντες,
πεντακοσιοστὴν δὲ μοῖραν οἱ προπολεμήσαντες
εἰσήνεγκαν· τῶν δ᾿ ἀπαρχῶν τὰς μὲν παρὰ
τῶν στρατευσαμένων τῷ μεγάλῳ ἱερεῖ προστάττει
δοθῆναι, τὰς δὲ παρὰ τῶν καταμεινάντων ἐν τῷ
στρατοπέδῳ τοῖς νεωκόροις, οἷς ὄνομα Λευῖται.
</p></div>

<div type="textpart" subtype="section" n="317"><p> χιλίαρχοι δὲ καὶ ἑκατόνταρχοι καὶ ὁ ἄλλος ὅμιλος
λοχαγῶν καὶ ταξιαρχῶν ὑπέρ τε τῆς αὑτῶν σωτηρίας
καὶ τῶν συστρατευσαμένων καὶ τῆς παντὸς
λόγου κρείττονος νίκης ἐθελονταὶ κομίζουσιν ἐξαιρέτους
ἀπαρχάς, κόσμον τε χρυσοῦν ὅσον ἕκαστος
ἐκ τῆς λείας ἀνεῦρε καὶ σκεύη πολυτελέστατα, ὧν
πάλιν ὕλη χρυσὸς ἦν· ἃ Μωυσῆς λαβὼν καὶ τὴν
εὐσέβειαν τῶν φερόντων ἀγάμενος ἀνατίθησιν ἐν τῇ
καθιερωμένῃ σκηνῇ τῆς εὐχαριστίας τῶν ἀνδρῶν
 ὑπόμνημα.</p></div>

<div type="textpart" subtype="section" n="318"><p>παγκάλη δὲ ἡ διανομὴ τῶν ἀπαρχῶν·
τὰς μὲν τῶν μὴ πεπολεμηκότων, ἡμίσειαν ἀρετῆς

<pb n="6.442"/>

τὴν χωρὶς ἔργου προθυμίαν αὐτὸ μόνον ἐπιδειξαμένων,
τοῖς νεωκόροις ἀπένειμε, τὰς δὲ τῶν ἀγωνισαμένων,
οἳ σώμασι καὶ ψυχαῖς ἐκινδύνευσαν ὁλόκληρον
ἀνδραγαθίαν παρασχόμενοι, τῷ προεστηκότι
τῶν νεωκόρων ἱερεῖ τῷ μεγάλῳ, τὰς δὲ τῶν ταξιαρχῶν
ἅτε ἡγεμονικὰς τῷ συμπάντων ἡγεμόνι θεῷ.
</p></div>

<div type="textpart" subtype="section" n="319"><p> <milestone unit="altchapter" n="59"/> Πάντες οὗτοι διεπολεμήθησαν οἱ πόλεμοι,
μήπω διαβεβηκότων Ἰορδάνην τὸν ἐγχώριον ποταμόν,
πρὸς τοὺς τῆς ἀντιπέρας γῆς οἰκήτορας εὐδαίμονος
καὶ βαθείας, ἐν ᾗ πολλὴ πεδιὰς σιτοφόρος
 καὶ χιλὸν κτήνεσιν ἐνεγκεῖν ἀγαθή.</p></div>

<div type="textpart" subtype="section" n="320"><p>ταύτην
ὡς ἐθεάσαντο τὴν χώραν αἱ κτηνοτρόφοι δύο φυλαί,
μοῖρα τοῦ σύμπαντος ἕκτη στρατοῦ, Μωυσῆν ἱκέτευον
ἐπιτρέψαι τὰς κληρουχίας ἐνταυθοῖ λαβεῖν
αὐτὰς ἤδη ποτὲ ἱδρυθείσας·
<note n="6.442.1">The text has not been questioned, but seems to me difficult. Presumably αὐτὰς . . . ἱδρυθείσας refers to φυλαί, not to κληρουχίας, but no example is given of this construction with ἐπιτρέπω. I should like to read αὐταῖς . . ἰδρυθείσαις.</note>
 ἐπιτηδειότατον γὰρ
ἔφασκον εἶναι τὸν τόπον ἐννέμεσθαί τε καὶ ἐμβόσκεσθαι
θρέμμασιν εὔυδρον ὄντα καὶ εὔχορτον καὶ
 προβατευσίμην ἄφθονον πόαν ἀπαυτοματίζοντα.</p></div>

<div type="textpart" subtype="section" n="321"><p>ὁ
δὲ νομίσας αὐτοὺς ἢ προεδρίᾳ τὴν διανομὴν τά τε
γέρα πρὸ καιροῦ λαμβάνειν ἀξιοῦν ἢ πρὸς τοὺς
μέλλοντας πολέμους ἀποκνεῖν, ἐφεδρευόντων ἔτι
πλειόνων βασιλέων, οἳ τὴν εἴσω τοῦ ποταμοῦ χώραν
διεκεκλήρωντο, πάνυ δυσχεράνας πρὸς ὀργὴν
 ἀποκρίνεται καί φησιν·</p></div>

<div type="textpart" subtype="section" n="322"><p>“ὑμεῖς μὲν οὖν ἐνταυθοῖ
καθεδεῖσθε σχολὴν ἐν οὐ δέοντι καὶ ἀργίαν ἕξοντες,
τοὺς δ᾿ ὑμετέρους συγγενεῖς καὶ φίλους οἱ λειπόμενοι
τραχηλιοῦσι πόλεμοι, καὶ τὰ μὲν ἆθλα μόνοις
ὑμῖν ὡς ἐπὶ κατωρθωμένοις πᾶσι δοθήσεται, μάχαι
δὲ καὶ πόνοι καὶ  <milestone unit="altpage" n="132"/> ταλαιπωρίαι καὶ οἱ ἀνωτάτω


<pb n="6.444"/>
 κίνδυνοι ἑτέρους ἀναμενοῦσιν;</p></div>

<div type="textpart" subtype="section" n="323"><p>ἀλλ᾿ οὐ δίκαιον
ὑμᾶς μὲν εἰρήνην καὶ τὰ ἐκ τῆς εἰρήνης ἀγαθὰ
καρποῦσθαι, τοὺς δ᾿ ἄλλους πολέμοις καὶ κακοῖς
ἀμυθήτοις ἐναθλεῖν, οὐδὲ προσθήκην τὸ ὅλον μέρους
εἶναι· τοὐναντίον γὰρ ἕνεκα τῶν ὅλων τὰ μέρη
 κληρονομίας ἀξιοῦται.</p></div>

<div type="textpart" subtype="section" n="324"><p>πάντες ἐστὲ ἰσότιμοι, γένος
ἕν, οἱ αὐτοὶ πατέρες, οἰκία μία, ἔθη τὰ αὐτά,
κοινωνία νόμων, ἄλλα μυρία, ὧν ἕκαστον τὴν
οἰκειότητα συνδεῖ καὶ πρὸς εὔνοιαν ἁρμόζεται. διὰ
τί δὴ τῶν ἴσων ἐν τοῖς μεγίστοις καὶ ἀναγκαιοτάτοις
ἀξιωθέντες ἐν ταῖς διανομαῖς πλεονεκτήσετε, ὡς
ἢ ἄρχοντες ὑπηκόων ἢ δεσπόται δούλων καταφρονήσαντες;
</p></div>

<div type="textpart" subtype="section" n="325"><p> ἔδει μὲν ὑμᾶς ταῖς ἑτέρων πληγαῖς
πεπαιδεῦσθαι· φρονίμων γὰρ ἀνδρῶν μὴ ἀναμένειν,
ἄχρις ἂν ἐπ᾿ αὐτοὺς ἔλθῃ τὰ δεινά· νυνὶ δὲ παραδείγματ᾿
ἔχοντες οἰκεῖα τοὺς πατέρας, οἳ κατεσκέψαντο
τήνδε τὴν χώραν, καὶ τὰς ἐκείνων
συμφορὰς καὶ τῶν συναπονοηθέντων—ἅπαντες γὰρ
ἔξω δυοῖν ἀπώλοντο—, δέον μηδενὶ τῶν ὁμοίων
συνεπιγράφεσθαι, δειλίαν, ὦ κενοὶ φρενῶν, ζηλοῦτε
ὡς οὐκ εὐαλωτότεροι γενησόμενοι καὶ τὰς προθυμίας
ὑποσκελίζετε τῶν ἀνδραγαθίζεσθαι προαιρουμένων
ἐκλύοντες καὶ παριέντες αὐτῶν τὰ
 φρονήματα.</p></div>

<div type="textpart" subtype="section" n="326"><p>τοιγάρτοι σπεύδοντες ἁμαρτάνειν σπεύσετε
καὶ πρὸς τιμωρίας· ἡ γὰρ δίκη μόλις μὲν
εἴωθε κινεῖσθαι, κινηθεῖσα δ᾿ ἅπαξ φθάνει προκαταλαμβάνουσα
 τοὺς ἀποδιδράσκοντας.</p></div>

<div type="textpart" subtype="section" n="327"><p>ὅταν οὖν




<pb n="6.446"/>

ἅπαντες μὲν οἱ ἐχθροὶ καθαιρεθῶσιν, ἔφεδρος δὲ
μηδεὶς ἔτι προσδοκᾶται πόλεμος, ἐν δὲ ταῖς εὐθύναις
ἀνεπίληπτοι δοκιμασθῶσιν οἱ σύμμαχοι, μὴ
λιποτάξιον, μὴ λιποστράτιον, μηδὲν ἄλλο τῶν
ἐφ᾿ ἥττῃ διαπεπραγμένοι, παραμεμενηκότες δ᾿ ἐξ
ἀρχῆς ἄχρι τέλους φαίνωνται καὶ τοῖς σώμασι καὶ
ταῖς προθυμίαις, ἐρημωθῇ δὲ πᾶσα ἡ χώρα τῶν
προενῳκηκότων, τηνικαῦτα δοθήσεται τὰ γέρα καὶ
τὰ ἀριστεῖα ταῖς φυλαῖς ἐξ ἴσου.”
</p></div>

<div type="textpart" subtype="section" n="328"><p> <milestone unit="altchapter" n="60"/> Τὴν δὲ νουθεσίαν πρᾴως ἐνεγκόντες ὡς
υἱοὶ γνήσιοι σφόδρα εὔνου πατρὸς—ᾔδεσαν γὰρ
αὐτὸν οὐ καταλαζονευόμενον ἀρχῆς ἐξουσίᾳ, προκηδόμενον
δὲ πάντων καὶ δικαιοσύνην καὶ ἰσότητα
τιμῶντα καὶ τὸ μισοπόνηρον οὐκ ἐπ᾿ ὀνείδει σωφρονισμῷ
δὲ τῶν βελτιοῦσθαι δυναμένων αἰεὶ ποιούμενον
<note n="6.446.1">Cohn and Mangey both question this use of ποιούμενον, but do not propose any satisfactory emendation. Perhaps τὸ μισοπόνηρον &lt;ὡς ὂν&gt; . . . ποιούμενον (“deeming to be”) would accord with the ordinary usage of the middle.</note>
—“εἰκότως
μὲν” ἔφασαν “ἀγανακτεῖς, εἰ
τοῦθ᾿ ὑπείληφας, ὅτι τὴν συμμαχίαν ἀπολιπόντες
 πρὸ καιροῦ τὰς λήξεις λαβεῖν ἐπειγόμεθα.</p></div>

<div type="textpart" subtype="section" n="329"><p>χρὴ δὲ
σαφῶς εἰδέναι, ὅτι οὐδὲν ἡμᾶς φοβεῖ τῶν σὺν
ἀρετῇ, κἂν ἐπιπονώτατον τυγχάνῃ. κρίνομεν δ᾿
ἀρετῆς ἔργα, πειθαρχεῖν τέ  <milestone unit="altpage" n="133"/> σοι τοιῷδε ἡγεμόνι
καὶ τῶν δεινῶν μὴ ὑστερίζειν καὶ ἐν ἁπάσαις
ἐξετάζεσθαι ταῖς μελλούσαις στρατείαις, ἄχρις ἂν
 τὰ πράγματα λάβῃ τέλος αἴσιον.</p></div>

<div type="textpart" subtype="section" n="330"><p>ἡμεῖς μὲν οὖν
καθὰ καὶ πρότερον συνταξάμενοι διαβησόμεθα τὸν
Ἰορδάνην ἐν ταῖς παντευχίαις, οὐδενὶ τῶν ὁπλιτῶν
πρόφασιν παρασχόντες μονῆς· υἱοὶ δὲ κομιδῇ νήπιοι
καὶ θυγατέρες καὶ γυναῖκες καὶ τὸ πλῆθος τῶν


<pb n="6.448"/>

βοσκημάτων, ἐὰν ἐπιτρέπῃς, ὑπολελείψονται, παισὶ
μὲν καὶ γυναιξὶν οἰκίας ἐπαύλεις δὲ θρέμμασι
κατασκευασάντων ἡμῶν, ἵνα μηδὲν ἐξ ἐπιδρομῆς
δεινὸν πάθωσιν ἐν ἀτειχίστοις καὶ ἀφρουρήτοις
προκαταληφθέντες.”
</p></div>

<div type="textpart" subtype="section" n="331"><p> Ὁ δ᾿ ἵλεῳ τῷ βλέμματι καὶ πρᾳοτέρᾳ τῇ φωνῇ
“ἀψευδοῦσιν ὑμῖν” ἔφη “βέβαιοι μενοῦσιν ἃς
ᾐτήσασθε λήξεις. ὑπολείπεσθε μὲν ὡς ἀξιοῦτε
γυναῖκας καὶ παῖδας καὶ βοσκήματα, κατὰ λόχους
δ᾿ αὐτοὶ διαβαίνετε μετὰ τῶν ἄλλων ὡπλισμένοι
καὶ ἐκτεταγμένοι πρὸς μάχην ὡς αὐτίκα, ἢν δέῃ,
 πολεμήσοντες.</p></div>

<div type="textpart" subtype="section" n="332"><p>αὖθις δ᾿ ὅταν ἅπαντες οἱ ἐχθροὶ
καθαιρεθῶσι καὶ γενομένης εἰρήνης τὴν χώραν οἱ
κεκρατηκότες διανείμωνται, καὶ ὑμεῖς ἐπανελεύσεσθε
πρὸς τοὺς οἰκείους τῶν ἐπιβαλλόντων ἀπολαύσοντες
ἀγαθῶν καὶ καρπωσόμενοι ἣν εἵλεσθε
 μοῖραν.</p></div>

<div type="textpart" subtype="section" n="333"><p>” ταῦτ᾿ εἰπόντος καὶ ὑποσχομένου, πληρωθέντες
εὐθυμίας καὶ χαρᾶς τοὺς μὲν οἰκείους μετὰ
τῶν θρεμμάτων ἀσφαλῶς ἐν ἐρύμασι δυσαλώτοις,
ὧν τὰ πλεῖστα χειροποίητα ἦν, ἱδρύονται, τὰ δ᾿
ὅπλα ἀναλαβόντες ἐξέθεον τῶν ἄλλων συμμάχων
προθυμότερον ὡς ἢ μόνοι πολεμήσοντες ἢ προαγωνιούμενοι
πάντων
<note n="6.448.1">MSS. πάντως.</note>
· ὁ γὰρ προλαβών τινα δωρεὰν
προθυμότερος εἰς συμμαχίαν, ἀποτίνειν ἀναγκαῖον
ὄφλημα νομίζων, οὐ χαρίζεσθαι.
</p></div>

<div type="textpart" subtype="section" n="334"><p> Τὰ μὲν δὴ κατὰ τὴν βασιλείαν πεπραγμένα αὐτῷ
μεμήνυται· λεκτέον δ᾿ ἐξῆς καὶ ὅσα διὰ τῆς ἀρχιερωσύνης
καὶ νομοθετικῆς κατώρθωσε· καὶ γὰρ
ταύτας περιεποιήσατο τὰς δυνάμεις ὡς ἁρμοττούσας
μάλιστα βασιλείᾳ.</p></div></div>

<pb n="6.450"/>
<div type="textpart" subtype="book" n="2">
<head>ΠΕΡΙ ΤΟΥ ΒΙΟΥ ΜΩΥΣΕΩΣ ΛΟΓΟΣ ΔΕΥΤΕΡΟΣ</head>

<milestone unit="altpage" n="134"/>
<div type="textpart" subtype="section" n="1"><p> <milestone unit="altchapter" n="1"/> Ἡ μὲν προτέρα σύνταξίς ἐστι περὶ γενέσεως
τῆς Μωυσέως καὶ τροφῆς, ἔτι δὲ παιδείας καὶ
ἀρχῆς, ἣν οὐ μόνον ἀνεπιλήπτως ἀλλὰ καὶ σφόδρα
ἐπαινετῶς ἦρξε, καὶ τῶν ἔν τε Αἰγύπτῳ καὶ ταῖς
ὁδοιπορίαις ἐπί τε τῆς ἐρυθρᾶς θαλάσσης καὶ κατὰ
τὴν ἐρήμην πεπραγμένων, ἃ δύναμιν πᾶσαν λόγων
ὑπερβάλλει, καὶ προσέτι πόνων οὓς κατώρθωσε καὶ
κληρουχιῶν ἃς ἐκ μέρους ἀπένειμε τοῖς στρατευσαμένοις·
ἣν δὲ νυνὶ συντάττομεν, περὶ τῶν ἑπομένων
 καὶ ἀκολούθων.</p></div>

<div type="textpart" subtype="section" n="2"><p>φασὶ γάρ τινες οὐκ ἀπὸ σκοποῦ,
μόνως ἂν οὕτω τὰς πόλεις ἐπιδοῦναι πρὸς τὸ
βέλτιον, ἐὰν &lt;ἢ&gt; οἱ βασιλεῖς φιλοσοφήσωσιν ἢ οἱ
φιλόσοφοι βασιλεύσωσιν. ὁ δ᾿ ἐκ περιττοῦ φανεῖται
μὴ μόνον ταύτας ἐπιδεδειγμένος τὰς δυνάμεις ἐν
ταὐτῷ, τήν τε βασιλικὴν καὶ φιλόσοφον, ἀλλὰ καὶ
τρεῖς ἑτέρας, ὧν ἡ μὲν πραγματεύεται περὶ νομοθεσιαν,
ἡ  <milestone unit="altpage" n="135"/> δὲ περὶ ἀρχιερωσύνην, ἡ δὲ τελευταία
 περὶ προφητείαν.</p></div>

<div type="textpart" subtype="section" n="3"><p>περὶ ὧν νυνὶ λέγειν εἱλόμην
ἀναγκαίως ὑπολαβὼν τῷ αὐτῷ πάντ᾿ ἐφαρμόττειν·
ἐγένετο γὰρ προνοίᾳ θεοῦ βασιλεύς τε καὶ νομοθέτης
καὶ ἀρχιερεὺς καὶ προφήτης καὶ ἐν ἑκάστῳ



<pb n="6.452"/>

τὰ πρωτεῖα ἠνέγκατο· διὰ τί δὲ τῷ αὐτῷ πάντ᾿ ἐφαρμόττει,
 δηλωτέον.</p></div>

<div type="textpart" subtype="section" n="4"><p>βασιλεῖ προσήκει προστάττειν
ἃ χρὴ καὶ ἀπαγορεύειν ἃ μὴ χρή· πρόσταξις δὲ
τῶν πρακτέων καὶ ἀπαγόρευσις τῶν οὐ πρακτέων
ἴδιον νόμου, ὡς εὐθὺς εἶναι τὸν μὲν βασιλέα νόμον
 ἔμψυχον, τὸν δὲ νόμον βασιλέα δίκαιον.</p></div>

<div type="textpart" subtype="section" n="5"><p>βασιλεὺς
δὲ καὶ νομοθέτης ὀφείλει μὴ τἀνθρώπεια μόνον
ἀλλὰ καὶ τὰ θεῖα συνεπισκοπεῖν· οὐ γὰρ ἄνευ θείας
ἐπιφροσύνης κατορθοῦται τὰ βασιλέων καὶ ὑπηκόων
πράγματα· δι᾿ ἣν αἰτίαν ἐδέησε τῷ τοιούτῳ τῆς
πρώτης ἱερωσύνης, ἵν᾿ ἐπὶ τελείοις ἱεροῖς καὶ
ἐπιστήμῃ τελείᾳ τῆς τοῦ θεοῦ θεραπείας ἀποτροπὴν
μὲν κακῶν μετουσίαν δ᾿ ἀγαθῶν αὑτῷ τε καὶ τοῖς
ἀρχομένοις αἰτῆται παρὰ τοῦ ἵλεω καὶ ταῖς εὐχαῖς
συνεπινεύοντος· πῶς γὰρ οὐ τελεσφορήσει τὰς εὐχὰς
ὁ καὶ ἐκ φύσεως εὐμενὴς καὶ τοὺς γνησίως
θεραπεύοντας αὐτὸν προνομίας ἀξιῶν;
</p></div>

<div type="textpart" subtype="section" n="6"><p> ἀλλ᾿ ἐπειδὴ μυρία καὶ βασιλεῖ καὶ νομοθέτῃ καὶ
ἀρχιερεῖ τῶν ἀνθρωπείων καὶ θείων ἄδηλα—γενητὸς
γὰρ οὐδὲν ἧττον καὶ θνητός ἐστιν, εἰ καὶ
τοσοῦτον καὶ οὕτως ἄφθονον περιβέβληται κλῆρον
εὐπραγιῶν—, ἀναγκαίως καὶ προφητείας ἔτυχεν, ἵν᾿
ὅσα μὴ λογισμῷ δύναται καταλαμβάνειν, ταῦτα
προνοίᾳ θεοῦ εὕροι· ὧν γὰρ ὁ νοῦς ἀπολείπεται,
 πρὸς ταῦθ᾿ ἡ προφητεία φθάνει.</p></div>

<div type="textpart" subtype="section" n="7"><p>καλή γε ἡ συζυγία
καὶ παναρμόνιος τῶν τεττάρων δυνάμεων· ἐμπλεκόμεναι
γὰρ καὶ ἀλλήλων ἐχόμεναι συγχορεύουσι
τὰς ὠφελείας ἀντιλαμβάνουσαί τε καὶ ἀντεκτίνουσαι,
μιμούμεναι τὰς παρθένους Χάριτας, αἷς
μὴ διαζεύγνυσθαι νόμος φύσεως ἀκίνητος· ἐφ᾿ ὧν



<pb n="6.454"/>

δεόντως εἴποι τις ἄν, ὃ καὶ ἐπὶ τῶν ἀρετῶν εἴωθε
λέγεσθαι, ὅτι ὁ μίαν ἔχων καὶ πάσας ἔχει.
</p></div>

<div type="textpart" subtype="section" n="8"><p> <milestone unit="altchapter" n="2"/> Ῥητέον δὲ πρῶτον περὶ τῶν κατὰ τὴν νομοθετικὴν
ἕξιν. οὐκ ἀγνοῶ μὲν οὖν, ὅτι τῷ μέλλοντι
ἀρίστῳ γενήσεσθαι νομοθέτῃ προσήκει παντελέσι
καὶ ὁλοκλήροις κεχρῆσθαι ταῖς ἀρεταῖς πάσαις·
ἐπεὶ δὲ κἀν ταῖς οἰκίαις οἱ μὲν ἐγγυτάτω γένους
εἰσίν, οἱ δὲ πόρρω, συγγενεῖς δὲ πάντες ἀλλήλων,
καὶ τῶν ἀρετῶν τὰς μὲν προσπεφυκέναι νομιστέον
μᾶλλον ἐνίοις πράγμασι, τὰς δ᾿ ἧττον ᾠκειῶσθαι.</p></div>

<div type="textpart" subtype="section" n="9"><p>
<milestone unit="altpage" n="136"/>
νομοθετικῇ δ᾿ ἀδελφὰ καὶ συγγενῆ τέτταρα ταυτὶ
διαφερόντως ἐστί· τὸ φιλάνθρωπον, τὸ φιλοδίκαιον,
τὸ φιλάγαθον, τὸ μισοπόνηρον· ὑπὸ γὰρ τούτων
ἑκάστου παρακαλεῖται πᾶς, ὅτῳ ζῆλος εἰσέρχεται
τοῦ νομοθετεῖν, φιλανθρωπίας μὲν εἰς μέσον προτιθέναι
τὰς κοινωφελεῖς γνώμας ἀναδιδασκούσης,
δικαιοσύνης δὲ ὡς ἰσότητα τιμητέον καὶ ὡς τὸ
κατ᾿ ἀξίαν ἀπονεμητέον ἑκάστοις, φιλαγαθίας δ᾿
ἀποδέχεσθαι τὰ φύσει καλὰ καὶ παρέχειν ἅπασι
τοῖς ἀξίοις ἀταμίευτα πρὸς ἀφθονωτάτην χρῆσιν,
μισοπονηρίας δὲ προβεβλῆσθαι τοὺς ἀτιμάζοντας
ἀρετὴν καὶ ὡς κοινοὺς δυσμενεῖς τοῦ τῶν ἀνθρώπων
 γένους ὑποβλέπεσθαι.</p></div>

<div type="textpart" subtype="section" n="10"><p>μέγα μὲν οὖν, εἴ τῳ καὶ ἕν
τι τῶν λεχθέντων λαβεῖν ἐγένετο, θαυμαστὸν δ᾿ ὡς
ἔοικε τούτων ἀθρόων περιδράξασθαι δυνηθῆναι, οὗ
μόνος Μωυσῆς ἐφικέσθαι δοκεῖ τρανώσας εὖ μάλα
 τὰς εἰρημένας ἀρετὰς ἐν οἷς διετάξατο.</p></div>

<div type="textpart" subtype="section" n="11"><p>συνίσασι
δ᾿ οἱ ταῖς ἱεραῖς βίβλοις ἐντυγχάνοντες, ἃς οὐκ ἄν,
εἰ μὴ τοιοῦτος ἐπεφύκει, συνέγραψεν ὑφηγησαμένου
θεοῦ καὶ παρέδωκε τοῖς ἀξίοις χρῆσθαι, κτημάτων



<pb n="6.456"/>

τὸ κάλλιστον, τῶν ἀγαλματοφορουμένων ἐν τῇ
ψυχῇ παραδειγμάτων ἀπεικονίσματα καὶ μιμήματα,
ἃ καὶ οἱ δηλωθέντες νόμοι γεγόνασι σαφέστατα τὰς
λεχθείσας ἐμφαίνοντες ἀρετάς.
</p></div>

<div type="textpart" subtype="section" n="12"><p> <milestone unit="altchapter" n="3"/> Ὅτι δ᾿ αὐτός τε νομοθετῶν ἄριστος τῶν
πανταχοῦ πάντων, ὅσοι παρ᾿ Ἕλλησιν ἢ βαρβάροις
ἐγένοντο, καὶ οἱ νόμοι κάλλιστοι καὶ ὡς ἀληθῶς
θεῖοι μηδὲν ὧν χρὴ παραλιπόντες, ἐναργεστάτη
 πίστις ἥδε·</p></div>

<div type="textpart" subtype="section" n="13"><p>τὰ μὲν τῶν ἄλλων νόμιμα εἴ τις ἐπίοι
τῷ λογισμῷ, διὰ μυρίας προφάσεις εὑρήσει κεκινημένα,
πολέμοις ἢ τυραννίσιν ἤ τισιν ἄλλοις ἀβουλήτοις,
ἃ νεωτερισμῷ τύχης κατασκήπτει· πολλάκις
δὲ καὶ τρυφὴ πλεονάσασα χορηγίαις καὶ περιουσίαις
ἀφθόνοις καθεῖλε νόμους, “τὰ λίαν ἀγαθὰ”
τῶν πολλῶν φέρειν οὐ δυναμένων, ἀλλὰ διὰ κόρον
 ἐξυβριζόντων· ὕβρις δ᾿ ἀντίπαλον νόμῳ.</p></div>

<div type="textpart" subtype="section" n="14"><p>τὰ δὲ
τούτου μόνου βέβαια, ἀσάλευτα, ἀκράδαντα, καθάπερ
σφραγῖσι φύσεως αὐτῆς σεσημασμένα, μένει
παγίως ἀφ᾿ ἧς ἡμέρας ἐγράφη μέχρι νῦν καὶ πρὸς
τὸν ἔπειτα πάντα διαμενεῖν ἐλπὶς αὐτὰ αἰῶνα ὥσπερ
ἀθάνατα, ἕως ἂν ἥλιος καὶ σελήνη καὶ ὁ σύμπας
 οὐρανός τε καὶ κόσμος ᾖ.</p></div>

<div type="textpart" subtype="section" n="15"><p>τοσαύταις γοῦν χρησαμένου
τοῦ ἔθνους μεταβολαῖς κατά τε εὐπραγίας
καὶ τοὐναντίον, οὐδὲν ἀλλ᾿ οὐδὲ τὸ μικρότατον
τῶν  <milestone unit="altpage" n="137"/> διατεταγμένων ἐκινήθη, πάντων ὡς ἔοικε τὸ
 σεμνὸν καὶ θεοπρεπὲς αὐτῶν ἐκτετιμηκότων.</p></div>

<div type="textpart" subtype="section" n="16"><p>ἃ δὲ
μὴ λιμὸς ἢ λοιμὸς ἢ πόλεμος ἢ βασιλεὺς ἢ τύραννος
ἢ ψυχῆς ἢ σώματος ἢ παθῶν ἢ κακιῶν ἐπανάστασις
ἤ τι ἄλλο θεήλατον ἢ ἀνθρώπειον κακὸν ἔλυσε, πῶς
οὐ περιμάχητα καὶ παντὸς λόγου κρείττονα καθέστηκεν;

<pb n="6.458"/>
</p></div>

<div type="textpart" subtype="section" n="17"><p>  <milestone unit="altchapter" n="4"/> ἀλλ᾿ οὔπω τοῦτο θαυμαστόν,
καίτοι μέγα καθ᾿ αὑτὸ δεόντως ἂν νομισθέν,
τὸ ἐξ ἅπαντος τοῦ χρόνου πεφυλάχθαι τοὺς νόμους
ἐν βεβαίῳ· ἀλλ᾿ ἐκεῖνο θαυμασιώτερον, ὡς ἔοικε,
τὸ μὴ μόνον Ἰουδαίους ἀλλὰ καὶ τοὺς ἄλλους
σχεδὸν ἅπαντας καὶ μάλιστα οἷς ἀρετῆς πλείων
λόγος πρὸς τὴν ἀποδοχὴν αὐτῶν καὶ τιμὴν ὡσιῶσθαι·
γέρας γὰρ τοῦτ᾿ ἔλαχον ἐξαίρετον, ὃ μηδενὶ
 πρόσεστιν ἑτέρῳ.</p></div>

<div type="textpart" subtype="section" n="18"><p>σημεῖον δέ· τῶν κατὰ τὴν
Ἑλλάδα καὶ βάρβαρον, ὡς ἔπος εἰπεῖν, οὐδεμία
πόλις ἐστίν, ἣ τὰ ἑτέρας νόμιμα τιμᾷ, μόλις δὲ καὶ
τῶν αὑτῆς εἰς ἀεὶ περιέχεται, πρὸς τὰς τῶν καιρῶν
καὶ τῶν πραγμάτων μεθαρμοζομένη τροπάς.
</p></div>

<div type="textpart" subtype="section" n="19"><p> Ἀθηναῖοι τὰ Λακεδαιμονίων ἔθη καὶ νόμιμα
προβέβληνται καὶ. Λακεδαιμόνιοι τὰ Ἀθηναίων·
ἀλλ᾿ οὐδὲ κατὰ τὴν βάρβαρον Αἰγύπτιοι τοὺς
Σκυθῶν νόμους φυλάττουσιν ἢ Σκύθαι τοὺς Αἰγυπτίων
ἢ συνελόντι φράσαι τοὺς τῶν κατ᾿ Εὐρώπην
οἱ τὴν Ἀσίαν οἰκοῦντες ἢ τοὺς τῶν Ἀσιανῶν
ἐθνῶν οἱ ἐν Εὐρώπῃ· ἀλλὰ σχεδὸν οἱ ἀφ᾿ ἡλίου
ἀνιόντος ἄχρι δυομένου, πᾶσα χώρα καὶ ἔθνος καὶ
πόλις, τῶν ξενικῶν νομίμων ἀλλοτριοῦνται καὶ
οἴονται τὴν τῶν οἰκείων ἀποδοχήν, εἰ τὰ παρὰ τοῖς
 ἄλλοις ἀτιμάζοιεν, συναυξήσειν.</p></div>

<div type="textpart" subtype="section" n="20"><p>ἀλλ᾿ οὐχ ὧδ᾿
ἔχει τὰ ἡμέτερα· πάντας γὰρ ἐπάγεται καὶ συνεπιστρέφει,
βαρβάρους, Ἕλληνας, ἠπειρώτας, νησιώτας,
ἔθνη τὰ ἑῷα, τὰ ἑσπέρια, Εὐρώπην, Ἀσίαν,
ἅπασαν τὴν οἰκουμένην ἀπὸ περάτων ἐπὶ πέρατα.
</p></div>

<div type="textpart" subtype="section" n="21"><p>  τίς γὰρ τὴν ἱερὰν ἐκείνην ἑβδόμην οὐκ
ἐκτετίμηκεν, ἄνεσιν πόνων καὶ ῥᾳστώνην αὑτῷ τε

<pb n="6.460"/>

καὶ τοῖς πλησιάζουσιν, οὐκ ἐλευθέροις μόνον ἀλλὰ
καὶ δούλοις, μᾶλλον δὲ καὶ ὑποζυγίοις διδούς;
</p></div>

<div type="textpart" subtype="section" n="22"><p> φθάνει γὰρ ἡ ἐκεχειρία καὶ πρὸς πᾶσαν ἀγέλην καὶ
ὅσα πρὸς ὑπηρεσίαν γέγονεν ἀνθρώπου καθάπερ
δοῦλα θεραπεύοντα τὸν φύσει δεσπότην, φθάνει καὶ
πρὸς δένδρων καὶ φυτῶν ἅπασαν ἰδέαν· οὐ γὰρ
ἔρνος, οὐ κλάδον, ἀλλ᾿ οὐδὲ πέταλον ἐφεῖται τεμεῖν
ἢ καρπὸν ὁντινοῦν δρέψασθαι, πάντων διαφειμένων
κατ᾿ ἐκείνην  <milestone unit="altpage" n="138"/> τὴν ἡμέραν καὶ ὥσπερ ἐλευθερίαν
ἀγόντων, κοινῷ κηρύγματι μηδενὸς ἐπιψαύοντος.
</p></div>

<div type="textpart" subtype="section" n="23"><p>  τίς δὲ τὴν λεγομένην νηστείαν
οὐ τέθηπε καὶ προσκυνεῖ δι᾿ ἔτους ἀγομένην τῆς
ἱερομηνίας αὐστηρότερον καὶ σεμνότερον τρόπον;
ἐν ᾗ μὲν γὰρ πολὺς ἄκρατος καὶ τράπεζαι πολυτελεῖς
καὶ ὅσα περὶ ἐδωδὴν καὶ πόσιν ἄφθονα
πάντα, δι᾿ ὧν αἱ ἀκόρεστοι γαστρὸς ἡδοναὶ συναύξονται
προσαναρρηγνῦσαι καὶ τὰς ὑπογαστρίους
 ἐπιθυμίας·</p></div>

<div type="textpart" subtype="section" n="24"><p>ἐν ᾗ δ᾿ οὐ σιτίον, οὐ ποτὸν ἔξεστι προσενέγκασθαι,
καθαραῖς ὅπως διανοίαις, μηδενὸς ἐνοχλοῦντος
μηδ᾿ ἐμποδίζοντος σωματικοῦ πάθους,
ὁποῖα φιλεῖ συμβαίνειν ἐκ πλησμονῆς, ἑορτάζωσιν
ἱλασκόμενοι τὸν πατέρα τοῦ παντὸς αἰσίοις εὐχαῖς,
δι᾿ ὧν ἀμνηστίαν μὲν παλαιῶν ἁμαρτημάτων, κτῆσιν
δὲ καὶ ἀπόλαυσιν νέων ἀγαθῶν εἰώθασιν αἰτεῖσθαι.
</p></div>

<div type="textpart" subtype="section" n="25"><p> <milestone unit="altchapter" n="5"/> Τὸ δὲ τῆς νομοθεσίας ἱεροπρεπὲς ὡς οὐ παρ᾿
Ἰουδαίοις μόνον ἀλλὰ καὶ παρὰ πᾶσι τοῖς ἄλλοις
τεθαύμασται, δῆλον ἔκ τε τῶν εἰρημένων ἤδη κἀκ
 τῶν μελλόντων λέγεσθαι.</p></div>

<div type="textpart" subtype="section" n="26"><p>τὸ παλαιὸν ἐγράφησαν




<pb n="6.462"/>

οἱ νόμοι γλώσσῃ Χαλδαϊκῇ καὶ μέχρι πολλοῦ
διέμειναν ἐν ὁμοίῳ τὴν διάλεκτον οὐ μεταβάλλοντες,
ἕως μήπω τὸ κάλλος εἰς τοὺς ἄλλους
 ἀνθρώπους ἀνέφηναν αὑτῶν.</p></div>

<div type="textpart" subtype="section" n="27"><p>ἐπεὶ δὲ ἐκ τῆς καθ᾿
ἑκάστην ἡμέραν συνεχοῦς μελέτης καὶ ἀσκήσεως
τῶν χρωμένων αἴσθησις ἐγένετο καὶ ἑτέροις καὶ
τὸ κλέος ἐφοίτα πανταχόσε—τὰ γὰρ καλὰ κἂν
φθόνῳ πρὸς ὀλίγον ἐπισκιασθῇ χρόνον, ἐπὶ καιρῶν
αὖθις ἀναλάμπει φύσεως εὐμενείᾳ—, δεινὸν ἡγησάμενοί
τινες, εἰ οἱ νόμοι παρὰ τῷ ἡμίσει τμήματι
τοῦ γένους ἀνθρώπων ἐξετασθήσονται μόνῳ τῷ
βαρβαρικῷ, τὸ δ᾿ Ἑλληνικὸν εἰς ἅπαν ἀμοιρήσει,
 πρὸς ἑρμηνείαν τὴν τούτων ἐτράποντο.</p></div>

<div type="textpart" subtype="section" n="28"><p>τὸ δ᾿
ἔργον ἐπεὶ καὶ μέγα ἦν καὶ κοινωφελές, οὐκ ἰδιώταις
οὐδ᾿ ἄρχουσιν, ὧν πολὺς ἀριθμός, ἀλλὰ βασιλεῦσι
καὶ βασιλέων ἀνετέθη τῷ δοκιμωτάτῳ.
</p></div>

<div type="textpart" subtype="section" n="29"><p> Πτολεμαῖος ὁ Φιλάδελφος ἐπικληθεὶς τρίτος μὲν
ἦν ἀπ᾿ Ἀλεξάνδρου τοῦ τὴν Αἴγυπτον παραλαβόντος,
ἀρεταῖς δὲ ταῖς ἐν ἡγεμονίᾳ πάντων, οὐχὶ
τῶν καθ᾿ αὑτὸν μόνον,  <milestone unit="altpage" n="139"/> ἀλλὰ καὶ τῶν πάλαι πώποτε
γεγενημένων ἄριστος, οὗ καὶ μέχρι νῦν τοσαύταις
ὕστερον γενεαῖς ᾄδεται τὸ κλέος πολλὰ δείγματα
καὶ μνημεῖα τῆς μεγαλοφροσύνης κατὰ πόλεις καὶ
χώρας ἀπολιπόντος, ὡς ἤδη καὶ ἐν παροιμίας εἴδει
τὰς ὑπερόγκους φιλοτιμίας καὶ μεγάλας κατασκευὰς
Φιλαδελφείους ἀπ᾿ ἐκείνου καλεῖσθαι.
</p></div>

<div type="textpart" subtype="section" n="30"><p> συνόλως μὲν οὖν ἡ τῶν Πτολεμαίων οἰκία διαφερόντως
παρὰ τὰς ἄλλας βασιλείας ἤκμασεν,
ἐν δὲ τοῖς Πτολεμαίοις ὁ Φιλάδελφος—ὅσα γὰρ
εἷς ἔδρασεν οὗτος ἐπαινετά, μόλις ἐκεῖνοι πάντες

<pb n="6.464"/>

ἀθρόοι διεπράξαντο
<note n="6.464.1">Cohn punctuates with a colon before ὅσα, and comma before γενόμενος.</note>
—γενόμενος καθάπερ ἐν ζῴῳ
τὸ ἡγεμονεῦον κεφαλὴ τρόπον τινὰ τῶν βασιλέων.
</p></div>

<div type="textpart" subtype="section" n="31"><p>  <milestone unit="altchapter" n="6"/> ὁ δὴ τοιοῦτος ζῆλον καὶ πόθον
λαβὼν τῆς νομοθεσίας ἡμῶν εἰς Ἑλλάδα γλῶτταν
τὴν Χαλδαϊκὴν μεθαρμόζεσθαι διενοεῖτο καὶ πρέσβεις
εὐθὺς ἐξέπεμπε πρὸς τὸν τῆς Ἰουδαίας ἀρχιερέα
καὶ βασιλέα—ὁ γὰρ αὐτὸς ἦν—τό τε βούλημα
δηλῶν καὶ προτρέπων ἀριστίνδην ἑλέσθαι τοὺς
 τὸν νόμον διερμηνεύσοντας.</p></div>

<div type="textpart" subtype="section" n="32"><p>ὁ δ᾿ οἷα εἰκὸς ἡσθεὶς
καὶ νομίσας οὐκ ἄνευ θείας ἐπιφροσύνης περὶ τὸ
τοιοῦτον ἔργον ἐσπουδακέναι τὸν βασιλέα, σκεψάμενος
τοὺς παρ᾿ αὑτῷ δοκιμωτάτους Ἑβραίων, οἳ
πρὸς τῇ πατρίῳ καὶ τὴν Ἑλληνικὴν ἐπεπαίδευντο
 παιδείαν, ἄσμενος ἀποστέλλει.</p></div>

<div type="textpart" subtype="section" n="33"><p>ὡς δ᾿ ἧκον, ἐπὶ
ξενίαν κληθέντες λόγοις ἀστείοις καὶ σπουδαίοις
τὸν ἑστιάτορα εὐώχουν ἀντεφεστιῶντες· ὁ μὲν γὰρ
ἀπεπειρᾶτο τῆς ἑκάστου σοφίας καινὰς ἀλλ᾿ οὐ
τὰς ἐν ἔθει ζητήσεις προτείνων, οἱ δ᾿ εὐστόχως
καὶ εὐθυβόλως, οὐκ ἐπιτρέποντος μακρηγορεῖν τοῦ
καιροῦ καθάπερ ἀποφθεγγόμενοι τὰ προταθέντα διελύοντο.
</p></div>

<div type="textpart" subtype="section" n="34"><p>  δοκιμασθέντες δ᾿ εὐθὺς ἤρξαντο
τὰ τῆς καλῆς πρεσβείας ἀποτελεῖν καὶ
λογισάμενοι παρ᾿ αὑτοῖς, ὅσον εἴη τὸ πρᾶγμα
θεσπισθέντας νόμους χρησμοῖς διερμηνεύειν, μήτ᾿
ἀφελεῖν τι μήτε προσθεῖναι ἢ μεταθεῖναι δυναμένους,
ἀλλὰ τὴν ἐξ ἀρχῆς ἰδέαν καὶ τὸν τύπον
αὐτῶν διαφυλάττοντας, ἐσκόπουν τὸ καθαρώτατον
τῶν περὶ τὸν τόπον χωρίων ἔξω πόλεως· τὰ γὰρ
ἐντὸς τείχους ἅτε παντοδαπῶν πεπληθότα ζῴων


<pb n="6.466"/>

διὰ νόσους καὶ τελευτὰς καὶ τὰς ὑγιαινόντων οὐκ
 εὐαγεῖς πράξεις ἦν ὕποπτα.</p></div>

<div type="textpart" subtype="section" n="35"><p>νῆσος ἡ Φάρος
πρόκειται τῆς Ἀλεξανδρείας, ἧς αὐχὴν ὑποταίνιος
τέταται πρὸς τὴν πόλιν περικλειόμενος  <milestone unit="altpage" n="140"/> οὐκ ἀγχιβαθεῖ
τὰ δὲ πολλὰ τεναγώδει θαλάττῃ, ὡς καὶ τῆς
τῶν κυμάτων φορᾶς τὸν πολὺν ἦχον καὶ πάταγον
 ἐκ πάνυ μακροῦ διαστήματος προεκλύεσθαι.</p></div>

<div type="textpart" subtype="section" n="36"><p>τοῦτον
ἐξ ἁπάντων τῶν ἐν κύκλῳ κρίναντες ἐπιτηδειότατον
εἶναι τὸν τόπον ἐνησυχάσαι καὶ ἐνηρεμῆσαι
καὶ μόνῃ τῇ ψυχῇ πρὸς μόνους ὁμιλῆσαι τοὺς νόμους,
ἐνταυθοῖ κατέμειναν καὶ τὰς ἱερὰς βίβλους
λαβόντες ἀνατείνουσιν ἅμ᾿ αὐταῖς καὶ τὰς χεῖρας
εἰς οὐρανόν, αἰτούμενοι τὸν θεὸν μὴ διαμαρτεῖν τῆς
προθέσεως· ὁ δ᾿ ἐπινεύει ταῖς εὐχαῖς, ἵνα τὸ πλεῖστον
ἢ καὶ τὸ σύμπαν γένος ἀνθρώπων ὠφεληθῇ
χρησόμενον εἰς ἐπανόρθωσιν βίου φιλοσόφοις καὶ
 παγκάλοις διατάγμασι.</p></div>

<div type="textpart" subtype="section" n="37"><p>
<milestone unit="para"/><milestone unit="altchapter" n="7"/> καθίσαντες
δ᾿ ἐν ἀποκρύφῳ καὶ μηδενὸς παρόντος ὅτι μὴ τῶν
τῆς φύσεως μερῶν, γῆς ὕδατος ἀέρος οὐρανοῦ, περὶ
ὧν πρῶτον τῆς γενέσεως ἔμελλον ἱεροφαντήσειν—κοσμοποιία
γὰρ ἡ τῶν νόμων ἐστὶν ἀρχή—, καθάπερ
ἐνθουσιῶντες προεφήτευον οὐκ ἄλλα ἄλλοι, τὰ δ᾿
αὐτὰ πάντες ὀνόματα καὶ ῥήματα, ὥσπερ ὑποβολέως
 ἑκάστοις ἀοράτως ἐνηχοῦντος.</p></div>

<div type="textpart" subtype="section" n="38"><p>καίτοι τίς
οὐκ οἶδεν, ὅτι πᾶσα μὲν διάλεκτος, ἡ δ᾿ Ἑλληνικὴ
διαφερόντως, ὀνομάτων πλουτεῖ, καὶ ταὐτὸν ἐνθύμημα
οἷόν τε μεταφράζοντα καὶ παραφράζοντα
σχηματίσαι πολλαχῶς, ἄλλοτε ἄλλας ἐφαρμόζοντα




<pb n="6.468"/>

λέξεις; ὅπερ ἐπὶ ταύτης τῆς νομοθεσίας οὔ φασι
συμβῆναι, συνενεχθῆναι δ᾿ εἰς ταὐτὸν κύρια κυρίοις
ὀνόμασι, τὰ Ἑλληνικὰ τοῖς Χαλδαϊκοῖς, ἐναρμοσθέντα
 εὖ μάλα τοῖς δηλουμένοις πράγμασιν.</p></div>

<div type="textpart" subtype="section" n="39"><p>ὃν
γὰρ τρόπον, οἶμαι, ἐν γεωμετρίᾳ καὶ διαλεκτικῇ
τὰ σημαινόμενα ποικιλίαν ἑρμηνείας οὐκ ἀνέχεται,
μένει δ᾿ ἀμετάβλητος ἡ ἐξ ἀρχῆς τεθεῖσα, τὸν αὐτὸν
ὡς ἔοικε τρόπον καὶ οὗτοι συντρέχοντα τοῖς πράγμασιν
ὀνόματα ἐξεῦρον, ἅπερ δὴ μόνα ἢ μάλιστα
τρανώσειν ἔμελλεν ἐμφαντικῶς τὰ δηλούμενα.
 σαφεστάτη δὲ τοῦδε πίστις·</p></div>

<div type="textpart" subtype="section" n="40"><p>ἐάν τε Χαλδαῖοι τὴν
Ἑλληνικὴν γλῶτταν ἐάν τε Ἕλληνες τὴν Χαλδαίων
ἀναδιδαχθῶσι καὶ ἀμφοτέραις ταῖς γραφαῖς
ἐντύχωσι, τῇ τε Χαλδαϊκῇ καὶ τῇ ἑρμηνευθείσῃ,
καθάπερ ἀδελφὰς μᾶλλον δ᾿ ὡς μίαν καὶ τὴν αὐτὴν
ἔν τε τοῖς πράγμασι καὶ τοῖς ὀνόμασι τεθήπασι καὶ
προσκυνοῦσιν, οὐχ ἑρμηνέας ἐκείνους ἀλλ᾿ ἱεροφάντας
καὶ προφήτας προσαγορεύοντες, οἷς ἐξεγένετο
συνδραμεῖν λογισμοῖς εἱλικρινέσι τῷ Μωυσέως
 καθαρωτάτῳ πνεύματι.</p></div>

<div type="textpart" subtype="section" n="41"><p>διὸ καὶ μέχρι
νῦν ἀνὰ πᾶν ἔτος ἑορτὴ καὶ πανήγυρις ἄγεται κατὰ
τὴν Φάρον νῆσον, εἰς ἣν οὐκ Ἰουδαῖοι μόνον ἀλλὰ
καὶ παμπληθεῖς ἕτεροι διαπλέουσι τό τε  <milestone unit="altpage" n="141"/> χωρίον
σεμνυνοῦντες, ἐν ᾧ πρῶτον τὰ τῆς ἑρμηνείας ἐξέλαμψε,
καὶ παλαιᾶς ἕνεκεν εὐεργεσίας ἀεὶ νεαζούσης
 εὐχαριστήσοντες τῷ θεῷ.</p></div>

<div type="textpart" subtype="section" n="42"><p>μετὰ δὲ τὰς εὐχὰς
καὶ τὰς εὐχαριστίας οἱ μὲν πηξάμενοι σκηνὰς ἐπὶ
τῶν αἰγιαλῶν οἱ δ᾿ ἐπὶ τῆς αἰγιαλίτιδος ψάμμου
κατακλινέντες ἐν ὑπαίθρῳ μετ᾿ οἰκείων καὶ φίλων
ἑστιῶνται, πολυτελεστέραν τῆς ἐν βασιλείοις κατασκευῆς
 τότε τὴν ἀκτὴν νομίζοντες.</p></div>

<div type="textpart" subtype="section" n="43"><p>οὕτω μὲν οἱ
νόμοι ζηλωτοὶ καὶ περιμάχητοι πᾶσιν ἰδιώταις τε

<pb n="6.470"/>

καὶ ἡγεμόσιν ἐπιδείκνυνται, καὶ ταῦτ᾿ ἐκ πολλῶν
χρόνων τοῦ ἔθνους οὐκ εὐτυχοῦντος—τὰ δὲ τῶν
 μὴ ἐν ἀκμαῖς πέφυκέ πως ἐπισκιάζεσθαι—·</p></div>

<div type="textpart" subtype="section" n="44"><p>εἰ δὲ
γένοιτό τις ἀφορμὴ πρὸς τὸ λαμπρότερον, πόσην
εἰκὸς ἐπίδοσιν γενήσεσθαι; καταλιπόντας ἂν οἶμαι
τὰ ἴδια καὶ πολλὰ χαίρειν φράσαντας τοῖς πατρίοις
ἑκάστους μεταβαλεῖν ἐπὶ τὴν τούτων μόνων τιμήν·
εὐτυχίᾳ γὰρ τοῦ ἔθνους οἱ νόμοι συναναλάμψαντες
ἀμαυρώσουσι τοὺς ἄλλους καθάπερ ἀνατείλας ἥλιος
τοὺς ἀστέρας.
</p></div>

<div type="textpart" subtype="section" n="45"><p> <milestone unit="altchapter" n="8"/> Ἀπόχρη μὲν οὖν καὶ τὰ λεχθέντα πολὺς
ἔπαινος εἶναι τοῦ νομοθέτου. πλείων δ᾿ ἐστὶν
ἕτερος, ὃν αὐταὶ περιέχουσιν αἱ ἱερώταται βίβλοι,
πρὸς ἃς ἤδη τρεπτέον, εἰς ἔνδειξιν τῆς τοῦ συγγράψαντος
 ἀρετῆς.</p></div>

<div type="textpart" subtype="section" n="46"><p>τούτων τοίνυν τὸ μέν ἐστιν
ἱστορικὸν μέρος, τὸ δὲ περὶ τὰς προστάξεις καὶ
ἀπαγορεύσεις, ὑπὲρ οὗ δεύτερον λέξομεν τὸ πρότερον
 τῇ τάξει πρότερον ἀκριβώσαντες.</p></div>

<div type="textpart" subtype="section" n="47"><p>ἔστιν οὖν τοῦ
ἱστορικοῦ τὸ μὲν περὶ τῆς τοῦ κόσμου γενέσεως, τὸ
δὲ γενεαλογικόν, τοῦ δὲ γενεαλογικοῦ τὸ μὲν περὶ
κολάσεως ἀσεβῶν, τὸ δ᾿ αὖ περὶ τιμῆς δικαίων.
οὗ δὲ χάριν ἐνθένδε τῆς νομοθεσίας ἤρξατο τὰ
περὶ τὰς προστάξεις καὶ ἀπαγορεύσεις ἐν δευτέρῳ
 θείς, λεκτέον.</p></div>

<div type="textpart" subtype="section" n="48"><p>οὐ γὰρ οἷά τις συγγραφεὺς ἐπετήδευσε
παλαιῶν πράξεων καταλιπεῖν ὑπομνήματα
τοῖς ἔπειτα τοῦ ψυχαγωγῆσαι χάριν ἀνωφελῶς,
ἀλλ᾿ ἠρχαιολόγησεν ἄνωθεν ἀρξάμενος ἀπὸ τῆς τοῦ



<pb n="6.472"/>

παντὸς γενέσεως, ἵν᾿ ἐπιδείξῃ δύο τὰ ἀναγκαιότατα·
ἓν μὲν τὸν αὐτὸν πατέρα καὶ ποιητὴν τοῦ κόσμου
καὶ ἀληθείᾳ νομοθέτην, ἕτερον δὲ τὸν χρησόμενον
τοῖς νόμοις ἀκολουθίαν φύσεως ἀσπασόμενον καὶ
βιωσόμενον κατὰ τὴν τοῦ ὅλου διάταξιν ἁρμονίᾳ
καὶ συμφωνίᾳ πρὸς ἔργα λόγων καὶ πρὸς λόγους
 ἔργων.</p></div>

<div type="textpart" subtype="section" n="49"><p>
<milestone unit="para"/><milestone unit="altchapter" n="9"/> τῶν μὲν οὖν ἄλλων νομοθετῶν οἱ μὲν
εὐθὺς ἅ τε χρὴ πράττειν καὶ ἃ μὴ διαταξάμενοι
τιμωρίας κατὰ τῶν παραβαινόντων ὥρισαν, οἱ δ᾿ <milestone unit="altpage" n="142"/>
ἀμείνους δόξαντες εἶναι τὴν ἀρχὴν οὐκ ἐνθένδε
ἐποιήσαντο, πόλιν δὲ τῷ λόγῳ κτίσαντες καὶ
ἱδρυσάμενοι πρότερον ἣν ἐνόμιζον οἰκειοτάτην καὶ
πρεπωδεστάτην εἶναι τῇ κτισθείσῃ πολιτείαν διὰ
 τῆς τῶν νόμων θέσεως ἐφήρμοζον.</p></div>

<div type="textpart" subtype="section" n="50"><p>ὁ δὲ τὸ μὲν
πρότερον ὑπολαβὼν (ὅπερ ἦν) τυραννικόν τε καὶ
δεσποτικόν, ἄνευ παραμυθίας προστάττειν ὡς οὐκ
ἐλευθέροις ἀλλὰ δούλοις, τὸ δ᾿ ὕστερον ἐμμελὲς
μέν, οὐ μὴν τελείως ἐπαινετὸν ἅπασι τοῖς κριταῖς,
ὡς ἔοικεν, ἐν ἑκατέρῳ τῶν λεχθέντων διήνεγκεν.
</p></div>

<div type="textpart" subtype="section" n="51"><p> ἔν τε γὰρ ταῖς προστάξεσι καὶ ἀπαγορεύσεσιν
ὑποτίθεται καὶ παρηγορεῖ τὸ πλέον ἢ κελεύει, μετὰ
προοιμίων καὶ ἐπιλόγων τὰ πλεῖστα καὶ ἀναγκαιότατα
πειρώμενος ὑφηγεῖσθαι, τοῦ προτρέψασθαι
χάριν μᾶλλον ἢ βιάσασθαι· πόλεώς τε χειροποιήτου
κτίσιν ἀρχὴν ποιήσασθαι τῆς γραφῆς
ταπεινότερον ἢ κατὰ τὴν ἀξίαν τῶν νόμων ὑπολαβὼν
εἶναι, πρὸς τὸ μέγεθος καὶ κάλλος τῆς ὅλης νομοθεσίας




<pb n="6.474"/>

ἀκριβεστάτῃ ὄψει τῇ κατὰ διάνοιαν ἀπιδὼν
καὶ νομίσας αὐτὴν κρείττονα καὶ θειοτέραν ἢ ὥστε
κύκλῳ τινὶ τῶν ἐπὶ γῆς ὁρισθῆναι, τῆς μεγαλοπόλεως
τὴν γένεσιν εἰσηγήσατο, τοὺς νόμους
ἐμφερεστάτην εἰκόνα τῆς τοῦ κόσμου πολιτείας
 ἡγησάμενος εἶναι.</p></div>

<div type="textpart" subtype="section" n="52"><p>
<milestone unit="para"/><milestone unit="altchapter" n="10"/> τῶν γοῦν ἐν
μέρει διατεταγμένων τὰς δυνάμεις εἴ τις ἀκριβῶς
ἐξετάζειν ἐθελήσειεν, εὑρήσει τῆς τοῦ παντὸς
ἁρμονίας ἐφιεμένας καὶ τῷ λόγῳ τῆς ἀιδίου φύσεως
 συνᾳδούσας.</p></div>

<div type="textpart" subtype="section" n="53"><p>διὸ καὶ τοὺς ἀφθόνων μὲν ἀγαθῶν
ἀξιωθέντας ὅσα κατ᾿ εὐεξίαν σωμάτων καὶ τὰς
περὶ πλοῦτον καὶ δόξαν καὶ τὰ ἄλλα ἐκτὸς εὐτυχίας,
ἀρετῆς δ᾿ ἀφηνιάσαντας καὶ οὐκ ἀνάγκῃ γνώμῃ
δ᾿ ἑκουσίῳ πανουργίαν καὶ ἀδικίαν καὶ τὰς ἄλλας
κακίας, ὡς μέγα ὄφελος τὴν μεγίστην ζημίαν, ἐπιτηδεύσαντας
καθάπερ οὐκ ἀνθρώπων ἐχθροὺς ἀλλὰ
τοῦ σύμπαντος οὐρανοῦ τε καὶ κόσμου τὰς ἐν ἔθει
τιμωρίας οὔ φησιν ὑπομεῖναι, ἀλλὰ καινοτάτας καὶ
παρηλλαγμένας, ἃς ἐμεγαλούργησεν ἡ πάρεδρος τῷ
θεῷ μισοπόνηρος δίκη, τῶν τοῦ παντὸς δραστικωτάτων
στοιχείων ἐπιθεμένων ὕδατος καὶ πυρός,
ὡς καιρῶν περιόδοις τοὺς μὲν κατακλυσμοῖς
φθαρῆναι, τοὺς δὲ καταφλεχθέντας ἀπολέσθαι.
</p></div>

<div type="textpart" subtype="section" n="54"><p> πελάγη μὲν ἀρθέντα καὶ ποταμοὶ μετεωρισθέντες
αὐθιγενεῖς τε καὶ χείμαρροι τὰς ἐν τῇ πεδιάδι
πόλεις ἁπάσας ἐπέκλυσαν καὶ κατέσυραν, τὰς
δὲ κατὰ τὴν ὀρεινὴν αἱ μεθ᾿ ἡμέραν καὶ νύκτωρ
 συνεχεῖς καὶ ἀδιάστατοι ὄμβρων φοραί.</p></div>

<div type="textpart" subtype="section" n="55"><p>χρόνῳ δ᾿
ὕστερον ἐκ τῶν ὑπολειφθέντων πάλιν τοῦ γένους
συναυξηθέντος καὶ εἰς πολυανθρωπίαν ἐπιδόντος,
ἐπειδὴ τὸ περὶ τοὺς προγόνους πάθος οἱ  <milestone unit="altpage" n="143"/> ἀπόγονοι
μάθημα σωφροσύνης οὐκ ἐποιήσαντο, πρὸς δ᾿

<pb n="6.476"/>

ἀκολασίας ἐτράποντο ζηλωταὶ χαλεπωτέρων ἐπιτηδευμάτων
γενόμενοι, πυρὶ τούτους ἀναλῶσαι διενοήθη.
</p></div>

<div type="textpart" subtype="section" n="56"><p> τότ᾿ οὖν, ὡς μηνύει τὰ λόγια, κεραυνοὶ
ῥυέντες ἐξ οὐρανοῦ τούς τε ἀσεβεῖς κατέπρησαν
καὶ τὰς πόλεις αὐτῶν· καὶ μέχρι τοῦ νῦν μνημεῖα
τοῦ συμβεβηκότος ἀλέκτου πάθους δείκνυται κατὰ
Συρίαν, ἐρείπια καὶ τέφρα καὶ θεῖον καὶ καπνὸς καὶ
ἡ ἔτι ἀναδιδομένη φλὸξ ἀμαυρὰ καθάπερ διασμυχομένου
πυρός.
</p></div>

<div type="textpart" subtype="section" n="57"><p> Ἐν δὲ τούτῳ συνέβαινε τούς τε ἀσεβεῖς ταῖς
εἰρημέναις τιμωρίαις κολάζεσθαι καὶ τοὺς καλοκἀγαθίᾳ
διενηνοχότας εὖ πάσχειν ἀρετῆς ἐπαξίων
 ἄθλων τυγχάνοντας.</p></div>

<div type="textpart" subtype="section" n="58"><p>ἐν μέν γε τῇ φορᾷ τοῦ
κεραυνίου πυρὸς οἰκήτορσιν αὐτοῖς ὅλης χώρας
ἐμπιπραμένης, εἷς μόνος ἀνὴρ μέτοικος ἐπιφροσύνῃ
θείᾳ σῴζεται, διότι τῶν ἐγχωρίων παρανομημάτων
οὐδὲν ἠσπάσατο, τῶν μετοίκων εἰωθότων ἀσφαλείας
ἕνεκα τὰ ξενικὰ τιμᾶν, ἐπεὶ τοῖς ἀτιμάζουσι κίνδυνος
ἐκ τῶν αὐτοχθόνων ἕπεται· καίτοι γ᾿ οὐκ ἐπ᾿
ἄκρον ἦλθε σοφίας, ὡς διὰ τελειότητα τῆς ἐν αὐτῷ
φύσεως τοσούτου γέρως ἀξιωθῆναι, ἀλλ᾿ ὅτι μόνος
<note n="6.476.1">MSS. μόνον.</note>

τοῖς πολλοῖς οὐ συνηνέχθη πρὸς τὸ ἁβροδίαιτον
ἀποκλίνασι καὶ πάσας μὲν ἡδονὰς πάσας δ᾿ ἐπιθυμίας
χορηγίαις ἀφθόνοις ἀνάψασιν ὥσπερ φλόγα
 λασίῳ ὕλῃ κεχυμένῃ.</p></div>

<div type="textpart" subtype="section" n="59"><p>
<milestone unit="para"/><milestone unit="altchapter" n="11"/> κατὰ δὲ τὸν
μέγαν κατακλυσμὸν ὀλίγου δέω φάναι τοῦ σύμπαντος
ἀνθρώπων γένους φθειρομένου, ἕνα οἶκον ἀπαθῆ
γενέσθαι παντὸς κακοῦ λόγος ἔχει, τὸν πρεσβύτατον
καὶ ἡγεμόνα τῆς οἰκίας ἐπειδὴ συνέβαινε μηδενὸς
ἀδικήματος ἑκουσίου προσάψασθαι. τὸν δὲ τρόπον
τῆς σωτηρίας, ὡς αἱ ἱεραὶ βίβλοι περιέχουσιν, ἄξιον


<pb n="6.478"/>

ἱστορηθῆναι διά τε μεγαλουργίαν καὶ ἅμα βελτίωσιν
 ἠθῶν.</p></div>

<div type="textpart" subtype="section" n="60"><p>νομισθεὶς γὰρ ἐπιτήδειος εἶναι μὴ μόνον
ἀμοιρῆσαι τῆς κοινῆς συμφορᾶς, ἀλλὰ καὶ δευτέρας
γενέσεως ἀνθρώπων αὐτὸς ἀρχὴ γενέσθαι, θείαις
προστάξεσιν, ἃς ὑφηγοῦντο οἱ χρησμοί, ξύλινον
δημιουργήσας ἔργον μέγιστον εἰς πήχεις τριακοσίους
μῆκος καὶ πεντήκοντα εὖρος καὶ τριάκοντα
ὕψος καὶ συνεχῆ κατασκευασάμενος ἔνδον οἰκήματα
ἐπίπεδα καὶ ὑπερῷα, τριώροφα καὶ τετρώροφα, καὶ
τροφὰς ἑτοιμασάμενος, ἀφ᾿ ἑκάστου γένους ζῴων
ὅσα χερσαῖα καὶ πτηνὰ εἰσήγαγεν ἄρρεν τε καὶ
θῆλυ σπέρματα ὑπολειπόμενος πρὸς καταλλαγὴν
 καιρῶν
<note n="6.478.1">Cohn somewhat arbitrarily declares καταλλαγὴν καιρῶν corrupt and suggests καταγωγὴν γενῶν. The translation does perhaps require an unusual sense for καταλλαγή. If this is fatal, I should suggest πρὸς &lt;καταβολὴν&gt; κατ᾿ ἀλλαγὴν καιρῶν, i.e. “to be sown when the times change.”</note>
 τῶν αὖθίς ποτε γενησομένων·</p></div>

<div type="textpart" subtype="section" n="61"><p>ᾔδει γὰρ τὴν
τοῦ θεοῦ φύσιν ἵλεω, κἂν εἰ τὰ εἴδη φθείροιτο, ἀλλά
τοι τὴν ἐν τοῖς γένεσιν ἀφθαρσίαν ἕνεκα τῆς πρὸς
αὐτὸν ὁμοιότητος  <milestone unit="altpage" n="144"/> καὶ τοῦ μηδὲν τῶν κατὰ πρόθεσιν
φύντων ποτὲ λυθῆναι διαμένουσαν·
<milestone unit="para"/><milestone unit="altchapter" n="12"/> οὗ
χάριν πάντα ἐπειθάρχει καὶ τὰ τέως ἐξηγριωμένα
ἡμεροῦτο καὶ οἷα νομεῖ καὶ ἀγελάρχῃ τιθασευθέντα
 ἐπηκολούθει.</p></div>

<div type="textpart" subtype="section" n="62"><p>μετὰ δὲ τὴν εἴσοδον ἁπάντων εἴ τις
ἐθεάσατο τὸ πλήρωμα, οὐκ ἂν διήμαρτεν εἰπών,
ἀντίμιμον εἶναι γῆς ἁπάσης ἐν ἑαυτῷ φέρον τὰ
ζῴων γένη, ὧν καὶ ἡ σύμπασα γῆ τὰ ἀμύθητα εἴδη
 καὶ πρότερον ἤνεγκε καὶ ἴσως αὖθις οἴσει.</p></div>

<div type="textpart" subtype="section" n="63"><p>τὰ δ᾿
εἰκασθέντα χρόνοις ὕστερον οὐ μακροῖς ἀπέβαινε·
τὸ μὲν γὰρ πάθος ἐλώφα καὶ ἡ τοῦ κατακλυσμοῦ
φορὰ καθ᾿ ἑκάστην ἡμέραν ἐμειοῦτο, τῶν τε ὄμβρων
ἐπισχεθέντων καὶ τοῦ κατὰ πᾶσαν γῆν ἀναχυθέντος


<pb n="6.480"/>

ὕδατος τῇ μὲν ἀναλισκομένου τῷ ἀφ᾿ ἡλίου φλογμῷ
τῇ δὲ ὑπονοστοῦντος εἰς χαράδρας καὶ φάραγγας
καὶ τὰς ἄλλας τῆς γῆς κοιλότητας· ὥσπερ γὰρ
θεοῦ προστάξαντος, ἑκάστη φύσις ὅπερ ἔχρησεν οἷα
δάνειον ἀναγκαῖον ἀπελάμβανε, θάλαττα καὶ πηγαὶ
καὶ ποταμοί· πρὸς γὰρ τοὺς οἰκείους τόπους ἕκαστον
 ῥεῖθρον ὑπενόστει.</p></div>

<div type="textpart" subtype="section" n="64"><p>μετὰ δὲ τὴν κάθαρσιν τῶν
ὑπὸ σελήνην, ἀπολουσαμένης τῆς γῆς καὶ νέας ἀναφανείσης
καὶ τοιαύτης, οἵαν εἰκὸς εἶναι ὅτε τὴν
ἀρχὴν μετὰ τοῦ κόσμου παντὸς ἐκτίζετο, πρόεισιν
ἐκ τοῦ ξυλίνου κατασκευάσματος αὐτὸς καὶ γυνὴ
καὶ υἱοὶ καὶ τούτων γυναῖκες καὶ μετὰ τῆς οἰκίας
ἀγεληδὸν τὰ συνεληλυθότα τῶν ζῴων γένη πρὸς
τὴν τῶν ὁμοίων σποράν τε καὶ γένεσιν.
</p></div>

<div type="textpart" subtype="section" n="65"><p> ταῦτα τῶν ἀγαθῶν ἀνδρῶν ἐστιν ἀριστεῖα καὶ ἆθλα,
δι᾿ ὧν οὐ μόνον αὐτοὶ καὶ γένη σωτηρίας ἔτυχον
τοὺς μεγίστους κινδύνους ἐκφυγόντες, οἳ κατὰ τὸν
τῶν στοιχείων νεωτερισμὸν τοῖς πανταχοῦ πᾶσιν
ἐπετειχίσθησαν, ἀλλὰ καὶ παλιγγενεσίας ἐγένοντο
ἡγεμόνες καὶ δευτέρας ἀρχηγέται περιόδου, καθάπερ
ἐμπυρεύματα τοῦ ζῴων ἀρίστου γένους ἀνθρώπων
ὑπολειφθέντες, ὃ τὴν ἡγεμονίαν τῶν περιγείων ἅπαξ
ἁπάντων ἔλαχεν ἀντίμιμον γεγονὸς θεοῦ δυνάμεως,
εἰκὼν τῆς ἀοράτου φύσεως ἐμφανής, ἀιδίου γενητή.</p></div>

<div type="textpart" subtype="section" n="66"><p>
<milestone unit="para"/><milestone unit="altpage" n="145"/><milestone unit="altchapter" n="13"/>  Δύο μὲν ἤδη μέρη τοῦ βίου Μωυσέως
διεξεληλύθαμεν, τό τε περὶ βασιλείας καὶ νομοθετικῆς·
τρίτον δὲ προσαποδοτέον τὸ περὶ ἱερωσύνης.
ὃ τοίνυν μέγιστον καὶ ἀναγκαιότατον
ἀρχιερεῖ προσεῖναι δεῖ, τὴν εὐσέβειαν, ἐν τοῖς



<pb n="6.482"/>

μάλιστα οὗτος ἤσκησεν ἅμα καὶ φύσεως εὐμοιρίᾳ
χρησάμενος, ἣν ὥσπερ ἀγαθὴν ἄρουραν φιλοσοφία
παραλαβοῦσα δογμάτων θεωρίᾳ παγκάλων ἐβελτίωσε
καὶ οὐ πρότερον ἀνῆκεν ἢ τελειογονηθῆναι
τοὺς ἀρετῆς καρποὺς διά τε λόγων καὶ πράξεων.
</p></div>

<div type="textpart" subtype="section" n="67"><p> τοιγαροῦν μετ᾿ ὀλίγων ἄλλων φιλόθεός τε καὶ
θεοφιλὴς ἐγένετο, καταπνευσθεὶς ὑπ᾿ ἔρωτος οὐρανίου
καὶ διαφερόντως τιμήσας τὸν ἡγεμόνα τοῦ
παντὸς καὶ ἀντιτιμηθεὶς ὑπ᾿ αὐτοῦ· τιμὴ δ᾿ ἁρμόττουσα
σοφῷ θεραπεύειν τὸ πρὸς ἀλήθειαν ὄν·
ἱερωσύνη δὲ θεραπείαν ἐπιτετήδευκε θεοῦ. τούτου
τοῦ γέρως, οὗ μεῖζον ἀγαθὸν ἐν τοῖς οὖσιν οὐκ
ἔστιν, ἠξιοῦτο χρησμοῖς ἕκαστα τῶν εἰς τὰς λειτουργίας
καὶ ἱερὰς ὑπηρεσίας ἀναδιδασκόμενος.
</p></div>

<div type="textpart" subtype="section" n="68"><p> <milestone unit="altchapter" n="14"/> ἔδει δὲ πρότερον ὥσπερ τὴν ψυχὴν καὶ τὸ
σῶμα καθαρεῦσαι, μηδενὸς πάθους προσαψάμενον,
ἀλλ᾿ ἁγνεύσαντα ἀπὸ πάντων ὅσα τῆς θνητῆς ἐστι
φύσεως, σιτίων καὶ ποτῶν καὶ τῆς πρὸς γυναῖκας
 ὁμιλίας.</p></div>

<div type="textpart" subtype="section" n="69"><p>ἀλλὰ ταύτης μὲν ἐκ πολλῶν χρόνων κατεφρόνησε
καὶ σχεδὸν ἀφ᾿ οὗ τὸ πρῶτον ἤρξατο
 <milestone unit="altpage" n="146"/> προφητεύειν καὶ θεοφορεῖσθαι, προσῆκον ἡγούμενος
ἕτοιμον ἐμπαρέχειν̇ ἀεὶ τοῖς χρησμοῖς ἑαυτόν·
σιτίων δὲ καὶ ποτῶν ἐπὶ ἡμέρας τεσσαράκοντα ἑξῆς
ἠλόγησε, δηλονότι τροφὰς ἔχων ἀμείνους τὰς διὰ
θεωρίας, αἷς ἄνωθεν ἀπ᾿ οὐρανοῦ καταπνεόμενος
τὴν μὲν διάνοιαν τὸ πρῶτον, ἔπειτα δὲ καὶ τὸ σῶμα
διὰ τῆς ψυχῆς ἐβελτιοῦτο, καθ᾿ ἑκάτερον πρός
τε ἰσχὺν καὶ εὐεξίαν ἐπιδιδούς, ὡς τοὺς ἰδόντας
 ὕστερον ἀπιστεῖν.</p></div>

<div type="textpart" subtype="section" n="70"><p>εἰς γὰρ ὄρος ὑψηλότατον καὶ
ἱερώτατον τῶν περὶ τὸν τόπον ἀνελθὼν προστάξεσι

<pb n="6.484"/>

θείαις, ὅπερ ἀπρόσιτον καὶ ἄβατον ἦν, εἰς ἐκεῖνον
λέγεται διαμεῖναι τὸν χρόνον οὐδὲν ἐπιφερόμενος
τῶν εἰς ἀναγκαίας ἀπόλαυσιν τροφῆς &lt;καὶ&gt;
<note n="6.484.1">&lt;καὶ&gt;: so Cohn emends this defective sentence. I suggest as an alternative to insert ᾗ (=“where”) before εἰς ἐκεῖνον.</note>
 ἡμέραις
ὕστερον, ὡς ἐλέχθη, τεσσαράκοντα κατέβαινε πολὺ
καλλίων τὴν ὄψιν ἢ ὅτε ἀνῄει, ὡς τοὺς ὁρῶντας
τεθηπέναι καὶ καταπεπλῆχθαι καὶ μηδ᾿ ἐπὶ πλέον
ἀντέχειν τοῖς ὀφθαλμοῖς δύνασθαι κατὰ τὴν προσβολὴν
ἡλιοειδοῦς φέγγους ἀπαστράπτοντος.
</p></div>

<div type="textpart" subtype="section" n="71"><p> <milestone unit="altchapter" n="15"/> Ἔτι δ᾿ ἄνω διατρίβων ἐμυσταγωγεῖτο παιδευόμενος
τὰ κατὰ τὴν ἱερωσύνην πάντα καὶ
πρῶτα, ἃ δὴ καὶ πρῶτα τῇ τάξει, τὰ περὶ τὴν τοῦ
 ἱεροῦ καὶ τῶν ἐν αὐτῷ κατασκευήν.</p></div>

<div type="textpart" subtype="section" n="72"><p>εἰ μὲν οὖν
τὴν χώραν, εἰς ἣν μετανίσταντο, ἤδη παρειλήφεσαν,
ἀναγκαῖον ἦν ἱδρύσασθαι περισημότατον νεὼν ἐν
τῷ καθαρωτάτῳ λίθων πολυτελῶν ὕλης καὶ περὶ
αὐτὸν τείχη μεγάλα δείμασθαι καὶ νεωκόροις
παμπληθεῖς οἰκίας, ὀνομάσαντας ἱερόπολιν τὸν
 τόπον.</p></div>

<div type="textpart" subtype="section" n="73"><p>ἐπεὶ δ᾿ ἔτι κατὰ τὴν ἐρήμην ἐπλάζοντο,
τοῖς μήπω παγίως ἱδρυθεῖσιν ἥρμοττε φορητὸν
ἔχειν ἱερόν, ἵν᾿ ἐν ταῖς ὁδοιπορίαις καὶ στρατοπεδείαις
ἀνάγωσι θυσίας καὶ τὰ ἄλλα ὅσα κατὰ τὰς
ἱερουργίας δρῶσι μηδενὸς ἀμοιροῦντες ὧν χρὴ τοὺς
 ἐν πόλεσιν οἰκοῦντας.</p></div>

<div type="textpart" subtype="section" n="74"><p>σκηνὴν οὖν, ἔργον ἱερώτατον,
δημιουργεῖν ἔδοξεν, ἧς τὴν κατασκευὴν
θεσφάτοις λογίοις ἐπὶ τοῦ ὄρους Μωυσῆς ἀνεδιδάσκετο,
τῶν μελλόντων ἀποτελεῖσθαι σωμάτων
ἀσωμάτους ἰδέας τῇ ψυχῇ θεωρῶν, πρὸς ἃς ἔδει




<pb n="6.486"/>

καθάπερ ἀπ᾿ ἀρχετύπου γραφῆς καὶ νοητῶν παραδειγμάτων
αἰσθητὰ μιμήματα ἀπεικονισθῆναι.
</p></div>

<div type="textpart" subtype="section" n="75"><p> προσῆκον γὰρ ἦν τῷ ὡς ἀληθῶς ἀρχιερεῖ καὶ τὴν
τοῦ ἱεροῦ κατασκευὴν ἐπιτραπῆναι, ἵν᾿ ἐκ πολλοῦ
τοῦ περιόντος ἡρμοσμένας καὶ συμφώνους τοῖς
δημιουργηθεῖσι ποιῆται τὰς ἐν τῷ ἱερᾶσθαι λειτουργίας.
</p></div>

<div type="textpart" subtype="section" n="76"><p> <milestone unit="altchapter" n="16"/> ὁ μὲν οὖν τύπος τοῦ παραδείγματος
ἐνεσφραγίζετο τῇ διανοίᾳ τοῦ προφήτου
διαζωγραφούμενος καὶ προδιαπλαττόμενος ἀφανῶς
ἄνευ ὕλης ἀοράτοις εἴδεσι· τὸ δ᾿ ἀποτέλεσμα πρὸς
τὸν τύπον ἐδημιουργεῖτο, ἐναποματτομένου τὰς
σφραγῖδας τοῦ τεχνίτου ταῖς προσφόροις ἑκάστων
 ὑλικαῖς οὐσίαις.</p></div>

<div type="textpart" subtype="section" n="77"><p>ἦν δ᾿ ἡ κατασκευὴ τοιάδε· ὀκτὼ
καὶ τεσσαράκοντα κίονες κέδρου  <milestone unit="altpage" n="147"/> τῆς ἀσηπτοτάτης
ἀπὸ στελεχῶν κοπέντες εὐερνεστάτων περιεβάλλοντο
χρυσῷ βαθεῖ· κἄπειθ᾿ ἑκάστῳ δύο ἀργυραῖ
βάσεις ὑπηρείδοντο καὶ κατὰ τὸ ἀκροκιόνιον ἐφηρμόζετο
 χρυσῆ κεφαλίς.</p></div>

<div type="textpart" subtype="section" n="78"><p>εἰς μὲν οὖν τὸ μῆκος
τεσσαράκοντα κίονας διέταττεν ὁ τεχνίτης, ἑκατέρωθεν
τοὺς ἡμίσεις εἴκοσι, μηδὲν ἐν μέσῳ διάστημα
ποιούμενος, ἀλλ᾿ ἑξῆς ἐφαρμόζων καὶ συνάπτων,
ἵν᾿ οἷα τείχους ὄψις μία προφαίνηται· εἰς δὲ τὸ
πλάτος ἐσώτατον τοὺς λοιποὺς ὀκτώ, ἓξ μὲν κατὰ
τὴν μέσην χώραν, δύο δ᾿ ἐν ταῖς παρ᾿ ἑκάτερα τῆς
μέσης γωνίαις, τὸν μὲν ἐπὶ δεξιά, τὸν δ᾿ ἐπ᾿ εὐώνυμα·
κατὰ δὲ τὴν εἴσοδον ἄλλους τέσσαρας, τὰ
μὲν ἄλλα ὁμοίους, μίαν δ᾿ ἀντὶ δυοῖν ἔχοντας βάσιν
τῶν ἐξ ἀντικρύ, μεθ᾿ οὓς ἐξωτάτω πέντε μόναις
 ταῖς βάσεσι διαφέροντας, χαλκαῖ γὰρ ἦσαν·</p></div>

<div type="textpart" subtype="section" n="79"><p>ὥστε
τῆς σκηνῆς τοὺς σύμπαντας εἶναι, δίχα τῶν ἐν ταῖς




<pb n="6.488"/>

γωνίαις δυοῖν ἀφανῶν, πέντε καὶ πεντήκοντα
ἐμφανεῖς, τὸν ἀπὸ μονάδος ἄχρι δεκάδος τῆς
 παντελείας συμπληρούμενον ἀριθμόν.</p></div>

<div type="textpart" subtype="section" n="80"><p>εἰ δὲ βουληθείη
τις τοὺς ἐν τῷ προπυλαίῳ πέντε τῷ ὑπαίθρῳ
συνάπτοντας, ὃ κέκληκεν αὐλήν, τιθέναι χωρίς,
ἀπολειφθήσεται ὁ ἁγιώτατος πεντηκοντάδος ἀριθμός,
δύναμις ὢν τοῦ ὀρθογωνίου τριγώνου, ὅπερ
ἐστὶ τῆς τῶν ὅλων γενέσεως ἀρχή, συμπληρωθεὶς
ἐκ τῶν ἐντὸς κιόνων, τεσσαράκοντα μὲν τῶν καθ᾿
ἑκατέραν πλευρὰν εἴκοσιν, ἓξ δὲ τῶν ἐν μέσῳ δίχα
τῶν παρὰ ταῖς γωνίαις ἀποκεκρυμμένων, τεσσάρων
 δὲ τῶν ἀντικρύ, ἐφ᾿ ὧν τὸ καταπέτασμα.</p></div>

<div type="textpart" subtype="section" n="81"><p>τὴν δ᾿
αἰτίαν, ἧς ἕνεκα
<note n="6.488.1">Perhaps καὶ has fallen out after ἕνεκα.</note>
 τοὺς πέντε τοῖς πεντήκοντα συγκατατάττω
καὶ χωρὶς αὐτῶν τίθημι, δηλώσω. ἡ
πεντὰς αἰσθήσεων ἀριθμός ἐστιν, αἴσθησις δ᾿ ἐν
ἀνθρώπῳ τῇ μὲν νεύει πρὸς τὰ ἐκτός, τῇ δὲ ἀνακάμπτει
πρὸς νοῦν ὑπηρέτις οὖσα φύσεως νόμοις
 αὐτοῦ.</p></div>

<div type="textpart" subtype="section" n="82"><p>διὸ καὶ τὴν μεθόριον χώραν ἀπένειμε τοῖς
πέντε· τὰ μὲν γὰρ ἐντὸς αὐτῶν ἐκνένευκε πρὸς τὰ
ἄδυτα τῆς σκηνῆς, ἅπερ ἐστὶ συμβολικῶς νοητά,
τὰ δ᾿ ἐκτὸς πρὸς τὸ ὕπαιθρον καὶ τὴν αὐλήν, ἅπερ
ἐστὶν αἰσθητά· παρὸ καὶ ταῖς βάσεσι διήνεγκαν,
χαλκαῖ γάρ εἰσιν· ἐπεὶ δὲ τῆς ἐν ἡμῖν αἰσθήσεως
κεφαλὴ μὲν καὶ ἡγεμονικὸν ὁ νοῦς, ἐσχατιὰ δὲ καὶ
ὡσανεὶ βάσις τὸ αἰσθητόν, εἴκασε δὴ τὸν μὲν νοῦν
 χρυσῷ, χαλκῷ δὲ τὸ αἰσθητόν.</p></div>

<div type="textpart" subtype="section" n="83"><p>μέτρα δὲ τῶν
κιόνων ταῦτα· δέκα μὲν πήχεις τὸ μῆκος, εἷς δὲ





<pb n="6.490"/>

καὶ ἥμισυς τὸ εὖρος, ἵν᾿ ἡ σκηνὴ πᾶσι τοῖς μέρεσιν
ἴση προφαίνηται.</p></div>

<div type="textpart" subtype="section" n="84"><p>
<milestone unit="para"/><milestone unit="altpage" n="148"/><milestone unit="altchapter" n="17"/>  Παγκάλοις δὲ καὶ ποικίλοις ὑφάσμασιν
αὐτὴν περιέβαλεν, ὑακίνθῳ καὶ πορφύρᾳ καὶ κοκκίνῳ
καὶ βύσσῳ καταχρώμενος εἰς τὴν ὑφήν. δέκα
γὰρ ἃς διὰ τῆς ἱερᾶς γραφῆς ὠνόμασεν αὐλαίας ἐκ
τῶν ἀρτίως λεχθέντων γενῶν ἐδημιούργει, μήκει
μὲν ὀκτὼ καὶ εἴκοσι πηχῶν ἑκάστην, εἰς δὲ τέσσαρας
πήχεις πρὸς εὖρος ἀποτείνων, ἵνα καὶ δεκάδα
ἔχωσι τὴν παντέλειαν καὶ τετράδα τὴν δεκάδος
οὐσίαν καὶ τὸν ὀκτὼ καὶ εἴκοσιν ἀριθμὸν τέλειον
ἴσον τοῖς ἑαυτοῦ μέρεσι καὶ τεσσαρακοντάδα τὴν
ζῳογονικωτάτην, ἐν ᾗ διαπλάττεσθαί φασιν ἄνθρωπον
 ἐν τῷ τῆς φύσεως ἐργαστηρίῳ.</p></div>

<div type="textpart" subtype="section" n="85"><p>οἱ μὲν οὖν
ὀκτὼ καὶ εἴκοσι πήχεις τῶν αὐλαιῶν τοιαύτην
ἔχουσι τὴν διανομήν· δέκα μὲν κατὰ τὸν ὄροφον—τοσοῦτον
γάρ ἐστι τῆς σκηνῆς τὸ εὖρος—, οἱ δὲ
λοιποὶ κατὰ τὰς πλευράς, ἑκατέρωθεν ἐννέα, πρὸς
σκέπην ἀποτείνονται τῶν κιόνων, ὑπολειπομένου
πήχεως ἀπὸ τοῦ ἐδάφους, ἵνα μὴ ἐπισύρηται &lt;τὸ&gt;
 πάγκαλον καὶ ἱεροπρεπὲς ὕφασμα.</p></div>

<div type="textpart" subtype="section" n="86"><p>τῶν δὲ τεσσαράκοντα,
οἳ συναριθμοῦνται ἐκ τοῦ τῶν δέκα
αὐλαιῶν πλάτους, τριάκοντα μὲν ἀπολαμβάνει τὸ
μῆκος—τοσοῦτον γάρ ἐστι καὶ &lt;τὸ&gt; τῆς σκηνῆς
<note n="6.490.1">Or perhaps read τὸ μῆκος—τοσοῦτον γάρ ἐστι—τῆς σκηνῆς, i.e. instead of adding τὸ as Cohn and Mangey, omit καὶ.</note>
—,
ἐννέα δὲ ὁ ὀπισθόδομος, τὸν δὲ λοιπὸν τὸ κατὰ τὸ
προπύλαιον, ἵνα δεσμὸς ᾖ τοῦ ὅλου περιβλήματος·
 ἐπὶ δὲ τοῦ προπυλαίου τὸ καταπέτασμα.</p></div>

<div type="textpart" subtype="section" n="87"><p>σχεδὸν
δὲ καὶ αἱ αὐλαῖαι καταπετάσματ᾿ εἰσίν, οὐ μόνον
τῷ τὸν ὄροφον καὶ τοὺς τοίχους καλύπτειν, ἀλλὰ
καὶ τῷ συνυφάνθαι γένεσι τοῖς αὐτοῖς, ὑακίνθῳ καὶ


<pb n="6.492"/>

πορφύρᾳ καὶ κοκκίνῳ καὶ βύσσῳ. ἐκ δὲ τῶν αὐτῶν
τό τε καταπέτασμα καὶ τὸ λεγόμενον κάλυμμα
κατεσκευάζετο, τὸ μὲν εἴσω κατὰ τοὺς τέσσαρας
κίονας, ἵν᾿ ἐπικρύπτηται τὸ ἄδυτον, τὸ δ᾿ ἔξω κατὰ
τοὺς πέντε, ὡς μηδεὶς ἐξ ἀπόπτου δύναιτο τῶν μὴ
 ἱερωμένων καταθεάσασθαι τὰ ἅγια.</p></div>

<div type="textpart" subtype="section" n="88"><p>
<milestone unit="para"/><milestone unit="altchapter" n="18"/> τὰς
δὲ τῶν ὑφασμάτων ὕλας ἀριστίνδην ἐπέκρινεν ἐκ
μυρίων ὅσων ἑλόμενος τοῖς στοχείοις ἰσαρίθμους,
ἐξ ὧν ἀπετελέσθη ὁ κόσμος, καὶ πρὸς αὐτὰ λόγον
ἐχούσας, γῆν καὶ ὕδωρ καὶ ἀέρα καὶ πῦρ· ἡ μὲν
γὰρ βύσσος ἐκ γῆς, ἐξ ὕδατος δ᾿ ἡ πορφύρα, ἡ δ᾿
ὑάκινθος ἀέρι ὁμοιοῦται—φύσει γὰρ μέλας οὗτος—,
τὸ δὲ κόκκινον πυρί, διότι φοινικοῦν ἑκάτερον· ἦν
γὰρ ἀναγκαῖον ἱερὸν χειροποίητον κατασκευάζοντας
τῷ πατρὶ καὶ ἡγεμόνι τοῦ πανὸς τὰς ὁμοίας <milestone unit="altpage" n="149"/>
λαβεῖν οὐσίας, αἷς τὸ ὅλον ἐδημιούργει.
</p></div>

<div type="textpart" subtype="section" n="89"><p> Ἡ μὲν οὖν σκηνή, καθάπερ νεὼς ἅγιος, τὸν
εἰρημένον τρόπον κατεσκευάσθη. τέμενος δ᾿ αὐτῆς
ἐν κύκλῳ περιεβάλετο πηχῶν μῆκος ἑκατὸν καὶ
πλάτος πεντήκοντα, κίονας ἔχον ἀφεστῶτας ἴσον
ἀλλήλων διάστημα πέντε πήχεις, ὡς τοὺς μὲν
σύμπαντας ἑξήκοντα εἶναι, διανέμεσθαι δ᾿ εἰς μὲν
τὸ μῆκος τεσσαράκοντα, πρὸς δὲ τὸ εὖρος εἴκοσι,
 καθ᾿ ἑκάτερα μέρη τοὺς ἡμίσεις.</p></div>

<div type="textpart" subtype="section" n="90"><p>ὕλη δὲ τῶν
στύλων τὰ μὲν ἐντὸς κέδρος, τὰ δ᾿ ἐκ τῆς ἐπιφανείας
ἄργυρος, ἁπάντων δ᾿ αἱ βάσεις χαλκαῖ, καὶ
τὸ ὕψος ἴσον πέντε πηχῶν· ἔδοξε γὰρ ἁρμόττον
εἶναι τῷ τεχνίτῃ συνελεῖν ὅλῳ ἡμίσει τὸ ὕψος τῆς



<pb n="6.494"/>

λεγομένης αὐλῆς, ἵν᾿ ἡ σκηνὴ πρὸς τὸ διπλάσιον
μετέωρος ἀρθεῖσα προφαίνηται. λεπταὶ δ᾿ ὀθόναι
κατὰ τοῦ μήκους καὶ πλάτους ἦσαν ἐφαρμοζόμεναι
τοῖς κίοσιν ἱστίοις ἐμφερεῖς, ὑπὲρ τοῦ μηδένα τῶν
 μὴ καθαρῶν εἰσιέναι.</p></div>

<div type="textpart" subtype="section" n="91"><p>
<milestone unit="para"/><milestone unit="altchapter" n="19"/> ἡ δὲ θέσις τοιάδε ἦν·
μέση μὲν ἵδρυτο ἡ σκηνὴ μῆκος ἔχουσα τριάκοντα
πήχεις καὶ εὖρος δέκα σὺν τῷ βάθει τῶν κιόνων,
ἀφειστήκει δὲ τῆς αὐλῆς ἐκ τριῶν μερῶν ἴσῳ
διαστήματι, δυοῖν μὲν κατὰ τὰς πλευράς, ἑνὸς δὲ
κατὰ τὸν ὀπισθόδομον, τὸ δὲ διάστημα ἐξ εἴκοσι
πηχῶν ἀνεμετρεῖτο· κατὰ δὲ τὸ προπύλαιον, ὡς
εἰκός, ἕνεκα τοῦ πλήθους τῶν εἰσιόντων μεῖζον
ἐγίνετο διάστημα πεντήκοντα πηχῶν· οὕτως γὰρ
οἱ ἑκατὸν τῆς αὐλῆς ἔμελλον ἐκπληροῦσθαι, τῶν
κατὰ τὸν ὀπισθόδομον εἴκοσι καὶ οὓς ἀπελάμβανεν
ἡ σκηνὴ τριάκοντα συντεθέντων τοῖς κατὰ τὰς
 εἰσόδους πεντήκοντα.</p></div>

<div type="textpart" subtype="section" n="92"><p>τὰ γὰρ προπύλαια τῆς
σκηνῆς ὡσανεὶ μέσος ὅρος ἵδρυτο διττῆς πεντηκοντάδος,
τῆς μὲν κατ᾿ ἀνατολάς, ἔνθα αἱ εἴσοδοι,
τῆς δὲ πρὸς δυσμάς, ἔνθα τό τε μῆκος τῆς σκηνῆς
 καὶ ὁ κατόπιν περίβολος.</p></div>

<div type="textpart" subtype="section" n="93"><p>κάλλιστον δὲ καὶ μέγιστον
ἄλλο προπύλαιον ἐν ἀρχῇ τῆς εἰς τὴν αὐλὴν
εἰσόδου κατεσκευάζετο διὰ τεττάρων κιόνων, καθ᾿
ὧν ἐτείνετο ποικίλον ὕφασμα τὸν αὐτὸν τρόπον τοῖς
εἴσω κατὰ τὴν σκηνὴν κἀκ τῆς ὁμοίας ὕλης
ἀπειργασμένον.
</p></div>

<div type="textpart" subtype="section" n="94"><p> Ἅμα δὲ τούτοις ἐδημιουργεῖτο καὶ σκεύη ἱερά,
κιβωτός, λυχνία, τράπεζα, θυμιατήριον, βωμός.
ὁ μὲν οὖν βωμὸς ἱδρύετο ἐν ὑπαίθρῳ, τῶν εἰσόδων
τῆς σκηνῆς ἀντικρύ, ἀφεστὼς τοσοῦτον ὅσον ἱκανὸν



<pb n="6.496"/>

λειτουργοῖς εἶναι διάστημα πρὸς τὰς καθ᾿ ἑκάστην
 ἡμέραν ἐπιτελουμένας θυσίας.</p></div>

<div type="textpart" subtype="section" n="95"><p>
<milestone unit="para"/><milestone unit="altchapter" n="20"/> ἡ δὲ κιβωτὸς
ἐν ἀδύτῳ καὶ ἀβάτῳ τῶν καταπετασμάτων εἴσω,
κεχρυσωμένη πολυτελῶς ἔνδοθέν  <milestone unit="altpage" n="150"/> τε καὶ ἔξωθεν,
ἧς ἐπίθεμα ὡσανεὶ πῶμα τὸ λεγόμενον ἐν ἱεραῖς
 βίβλοις ἱλαστήριον.</p></div>

<div type="textpart" subtype="section" n="96"><p>τούτου μῆκος μὲν καὶ πλάτος
μεμήνυται, βάθος δ᾿ οὐδέν, ἐπιφανείᾳ γεωμετρικῇ
μάλισθ᾿ ὡμοιωμένου, ὅπερ ἔοικεν εἶναι σύμβολον
φυσικώτερον μὲν τῆς ἵλεω τοῦ θεοῦ δυνάμεως,
ἠθικώτερον δὲ διανοίας πάλιν, ἵλεω δ᾿ ἑαυτῇ, τὴν
πρὸς ὕψος ἄλογον αἴρουσαν καὶ φυσῶσαν οἴησιν
ἀτυφίας ἔρωτι σὺν ἐπιστήμῃ στέλλειν καὶ καθαιρεῖν
 ἀξιούσης.</p></div>

<div type="textpart" subtype="section" n="97"><p>ἀλλ᾿ ἡ μὲν κιβωτὸς ἀγγεῖον νόμων
ἐστίν· εἰς γὰρ ταύτην κατατίθεται τὰ χρησθέντα
λόγια· τὸ δ᾿ ἐπίθεμα τὸ προσαγορευόμενον ἱλαστήριον
βάσις ἐστὶ πτηνῶν δυοῖν, ἃ πατρίῳ μὲν γλώττῃ
προσαγορεύεται Χερουβίμ, ὡς δ᾿ ἂν Ἕλληνες
 εἴποιεν, ἐπίγνωσις καὶ ἐπιστήμη πολλή.</p></div>

<div type="textpart" subtype="section" n="98"><p>ταῦτα δέ
τινες μέν φασιν εἶναι σύμβολα τῶν ἡμισφαιρίων
ἀμφοῖν κατὰ τὴν ἀντιπρόσωπον θέσιν, τοῦ τε ὑπὸ
γῆν καὶ ὑπὲρ γῆν· πτηνὸν γὰρ ὁ σύμπας οὐρανός.
</p></div>

<div type="textpart" subtype="section" n="99"><p> ἐγὼ δ᾿ ἂν εἴποιμι δηλοῦσθαι δι᾿ ὑπονοιῶν τὰς
πρεσβυτάτας καὶ ἀνωτάτω δύο τοῦ ὄντος δυνάμεις,
τήν τε ποιητικὴν καὶ βασιλικήν· ὀνομάζεται δ᾿ ἡ
μὲν ποιητικὴ δύναμις αὐτοῦ θεός, καθ᾿ ἣν ἔθηκε






<pb n="6.498"/>

καὶ ἐποίησε καὶ διεκόσμησε τόδε τὸ πᾶν, ἡ δὲ
βασιλικὴ κύριος, ᾗ τῶν γενομένων ἄρχει καὶ σὺν
 δίκῃ βεβαίως ἐπικρατεῖ.</p></div>

<div type="textpart" subtype="section" n="100"><p>μόνος γὰρ πρὸς ἀλήθειαν
ὢν καὶ ποιητής ἐστιν ἀψευδῶς, ἐπειδὴ τὰ μὴ ὄντα
ἤγαγεν εἰς τὸ εἶναι, καὶ βασιλεὺς φύσει, διότι τῶν
γεγονότων οὐδεὶς ἂν ἄρχοι δικαιότερον τοῦ
πεποιηκότος.
</p></div>

<div type="textpart" subtype="section" n="101"><p> <milestone unit="altchapter" n="21"/> Ἐν δὲ τῷ μεθορίῳ τῶν τεσσάρων καὶ
πέντε κιόνων, ὅπερ ἐστὶ κυρίως εἰπεῖν πρόναον
εἰργόμενον δυσὶν ὑφάσμασι, τῷ μὲν ἔνδον ὃ καλεῖται
καταπέτασμα, τῷ δ᾿ ἐκτὸς ὃ προσαγορεύεται
κάλυμμα, τὰ λοιπὰ τρία σκεύη τῶν προειρημένων
ἱδρύετο· μέσον μὲν τὸ θυμιατήριον, γῆς καὶ ὕδατος
σύμβολον εὐχαριστίας, ἣν ἕνεκα τῶν γινομένων ἀφ᾿
ἑκατέρου προσῆκε ποιεῖσθαι· τὸν γὰρ μέσον ταῦτα
 τοῦ κόσμου τόπον κεκλήρωται·</p></div>

<div type="textpart" subtype="section" n="102"><p>τὴν δὲ λυχνίαν ἐν
τοῖς νοτίοις, δι᾿ ἧς αἰνίττεται τὰς τῶν φωσφόρων
κινήσεις ἀστέρων· ἥλιος γὰρ καὶ σελήνη καὶ οἱ
ἄλλοι πολὺ τῶν βορείων ἀφεστῶτες νοτίους ποιοῦνται
τὰς περιπολήσεις· ὅθεν ἓξ μὲν κλάδοι, τρεῖς δ᾿
ἑκατέρωθεν, τῆς μέσης λυχνίας ἐκπεφύκασιν εἰς
 ἀριθμὸν ἕβδομον·</p></div>

<div type="textpart" subtype="section" n="103"><p>ἐπὶ δὲ πάντων λαμπάδιά τε καὶ
λύχνοι ἑπτά, σύμβολα τῶν λεγομένων παρὰ τοῖς
φυσικοῖς ἀνδράσι πλανήτων· ὁ γὰρ ἥλιος,  <milestone unit="altpage" n="151"/> ὥσπερ
ἡ λυχνία, μέσος τῶν ἓξ τεταγμένος ἐν τετάρτῃ
χώρᾳ φωσφορεῖ τοῖς ὑπεράνω τρισὶ καὶ τοῖς ὑπ᾿
αὐτὸν ἴσοις, ἁρμοζόμενος τὸ μουσικὸν καὶ θεῖον
 ὡς ἀληθῶς ὄργανον.</p></div>

<div type="textpart" subtype="section" n="104"><p>
<milestone unit="para"/><milestone unit="altchapter" n="22"/> ἡ δὲ τράπεζα τίθεται
πρὸς τοῖς βορείοις, ἐφ᾿ ἧς ἄρτοι καὶ ἅλες, ἐπειδὴ

<pb n="6.500"/>

τῶν πνευμάτων τὰ βόρεια τροφιμώτατα καὶ διότι
ἐξ οὐρανοῦ καὶ γῆς αἱ τροφαί, τοῦ μὲν ὕοντος, τῆς
δὲ τὰ σπέρματα ταῖς τῶν ὑδάτων ἐπιρροίαις τελειογονούσης.
</p></div>

<div type="textpart" subtype="section" n="105"><p> οὐρανοῦ δὲ
<note n="6.500.1">Perhaps, as the German translator, omit δὲ, put a full stop after τροφιμώτατα, and a comma after τελειογονούσης. See note <hi rend="italic">b</hi>.</note>
 καὶ γῆς παρίδρυται τὰ
σύμβολα, καθάπερ ἔδειξεν ὁ λόγος, τοῦ μὲν οὐρανοῦ
ἡ λυχνία, τῶν δὲ περιγείων, ἐξ ὧν αἱ ἀναθυμιάσεις,
 τὸ ἐτύμως προσαγορευόμενον θυμιατήριον.</p></div>

<div type="textpart" subtype="section" n="106"><p>τὸν δ᾿
ἐν ὑπαίθρῳ βωμὸν εἴωθε καλεῖν θυσιαστήριον,
ὡσανεὶ τηρητικὸν καὶ φυλακτικὸν ὄντα θυσιῶν τὸν
ἀναλωτικὸν τούτων, αἰνιττόμενος οὐ τὰ μέλη καὶ
τὰ μέρη τῶν ἱερουργουμένων, ἅπερ δαπανᾶσθαι
πυρὶ πέφυκεν, ἀλλὰ τὴν προαίρεσιν τοῦ προσφέροντος·
</p></div>

<div type="textpart" subtype="section" n="107"><p> εἰ μὲν γὰρ ἀγνώμων καὶ ἄδικος, ἄθυτοι
θυσίαι καὶ ἀνίεροι ἱερουργίαι καὶ εὐχαὶ παλίμφημοι
παντελῆ φθορὰν ἐνδεχόμεναι· καὶ γὰρ ὁπότε γίνεσθαι
δοκοῦσιν, οὐ λύσιν ἁμαρτημάτων, ἀλλ᾿ ὑπόμνησιν
 ἐργάζονται·</p></div>

<div type="textpart" subtype="section" n="108"><p>εἰ δ᾿ ὅσιος καὶ δίκαιος, μένει
βέβαιος ἡ θυσία, κἂν τὰ κρέα δαπανηθῇ, μᾶλλον
δὲ καὶ εἰ τὸ παράπαν μηδὲν προσάγοιτο ἱερεῖον·
ἡ γὰρ ἀληθὴς ἱερουργία τίς ἂν εἴη πλὴν ψυχῆς
θεοφιλοῦς εὐσέβεια; ἧς τὸ εὐχάριστον ἀθανατίζεται
καὶ ἀνάγραπτον στηλιτεύεται παρὰ θεῷ
συνδιαιωνίζον ἡλίῳ καὶ σελήνῃ καὶ τῷ παντὶ
κόσμῳ.

<pb n="6.502"/>
</p></div>

<div type="textpart" subtype="section" n="109"><p> <milestone unit="altchapter" n="23"/> Τούτοις ἑξῆς ἱερὰν ἐσθῆτα κατεσκεύαζεν
ὁ τεχνίτης τῷ μέλλοντι ἀρχιερεῖ καθίστασθαι
παγκάλην καὶ θαυμασιωτάτην ἔχουσαν ἐν τοῖς
ὑφάσμασι πλοκήν. τὰ δ᾿ ὕφη διττὰ ἦν, τὸ μὲν
 ὑποδύτης, τὸ δὲ προσαγορευόμενον ἐπωμίς.</p></div>

<div type="textpart" subtype="section" n="110"><p>ὁ μὲν
οὖν ὑποδύτης ἀμιγεστέρας ἰδέας· ὅλος γὰρ ὑακίνθινος,
ἔξω τῶν κατωτάτω καὶ πρὸς ἐσχατιὰς
μερῶν, ταῦτα γὰρ ἐποικίλλετο χρυσοῖς ῥοΐσκοις καὶ
 κώδωσι καὶ ἀνθίνοις πλέγμασιν.</p></div>

<div type="textpart" subtype="section" n="111"><p>ἡ δ᾿ ἐπωμίς,
ἐκπρεπέστατον ἔργον καὶ τεχνικώτατον, ἐπιστήμῃ
τελειοτάτῃ κατεσκευάζετο τοῖς προειρημένοις γένεσιν,
ὑακίνθῳ καὶ πορφύρᾳ καὶ βύσσῳ καὶ κοκκίνῳ,
συγκαταπλεκομένου χρυσοῦ· πέταλα γὰρ εἰς λεπτὰς
τρίχάς κατατμηθέντα πᾶσι τοῖς νήμασι συνυφαίνετο.
</p></div>

<div type="textpart" subtype="section" n="112"><p> λίθοι δ᾿ ἐπὶ τῶν ἀκρωμίων ἐνηρμόζοντο
σμαράγδου πολυτελοῦς δύο τιμαλφέστατοι,  <milestone unit="altpage" n="152"/> οἷς
τὰ ὀνόματα τῶν φυλάρχων ἓξ καθ᾿ ἑκάτερον ἐνεχαράττετο,
δώδεκα τὰ σύμπαντα· καὶ κατὰ τὸ
στῆθος ἄλλοι λίθοι πολυτελεῖς δώδεκα διαφέροντες
ταῖς χρόαις, σφραγῖσιν ἐοικότες, ἐκ τριῶν τετραστοιχεί·
οὗτοι δ᾿ ἐνηρμόζοντο τῷ προσαγορευομένῳ
 λογείῳ.</p></div>

<div type="textpart" subtype="section" n="113"><p>τὸ δὲ λογεῖον τετράγωνον διπλοῦν κατεσκευάζετο
ὡσανεὶ βάσις, ἵνα δύο ἀρετὰς ἀγαλματοφορῇ,
δήλωσίν τε καὶ ἀλήθειαν· ὅλον δ᾿
ἁλυσειδίοις χρυσοῖς ἀνήρτητο πρὸς τὴν ἐπωμίδα,
σφιγγόμενον ἐξ αὐτῆς, ὑπὲρ τοῦ μὴ χαλᾶσθαι.
</p></div>

<div type="textpart" subtype="section" n="114"><p> χρυσοῦν δὲ πέταλον ὡσανεὶ στέφανος ἐδημιουργεῖτο




<pb n="6.504"/>

τέτταρας ἔχον γλυφὰς ὀνόματος, ὃ μόνοις τοῖς ὦτα
καὶ γλῶτταν σοφίᾳ κεκαθαρμένοις θέμις ἀκούειν
καὶ λέγειν ἐν ἁγίοις, ἄλλῳ δ᾿ οὐδενὶ τὸ παράπαν
 οὐδαμοῦ.</p></div>

<div type="textpart" subtype="section" n="115"><p>τετραγράμματον δὲ τοὔνομά φησιν ὁ
θεολόγος εἶναι, τάχα που σύμβολα τιθεὶς αὐτὰ τῶν
πρώτων ἀριθμῶν, μονάδος καὶ δυάδος καὶ τριάδος
καὶ τετράδος, ἐπειδὴ πάντα ἐν τετράδι, σημεῖον καὶ
γραμμὴ καὶ ἐπιφάνεια καὶ στερεόν, τὰ μέτρα τῶν
συμπάντων, καὶ αἱ κατὰ μουσικὴν ἄρισται συμφωνίαι,
ἥ τε διὰ τεσσάρων ἐν ἐπιτρίτῳ λόγῳ καὶ ἡ
διὰ πέντε ἐν ἡμιολίῳ καὶ ἡ διὰ πασῶν ἐν διπλασίῳ
καὶ ἡ δὶς διὰ πασῶν ἐν τετραπλασίῳ· ἔχει δὲ καὶ
τὰς ἄλλας ἀμυθήτους ἀρετὰς ἡ τετράς, ὧν τὰς
πλείστας ἠκριβώσαμεν ἐν τῇ περὶ ἀριθμῶν πραγματείᾳ.
</p></div>

<div type="textpart" subtype="section" n="116"><p> μίτρα δ᾿ ἦν ὑπ᾿ αὐτῷ, τοῦ μὴ ψαύειν τῆς
κεφαλῆς τὸ πέταλον. πρὸς δὲ καὶ κίδαρις κατεσκευάζετο·
κιδάρει γὰρ οἱ τῶν ἑῴων βασιλεῖς ἀντὶ
διαδήματος εἰώθασι χρῆσθαι.
</p></div>

<div type="textpart" subtype="section" n="117"><p> <milestone unit="altchapter" n="24"/> Τοιαύτη μὲν ἡ τοῦ ἀρχιερέως ἦν ἐσθής.
ὃν δ᾿ ἔχει λόγον οὐ παρασιωπητέον αὐτή τε καὶ
τὰ μέρη. ὅλη μὲν δὴ γέγονεν ἀπεικόνισμα καὶ
μίμημα τοῦ κόσμου, τὰ δὲ μέρη τῶν καθ᾿ ἕκαστον
 μερῶν.</p></div>

<div type="textpart" subtype="section" n="118"><p>ἀρκτέον δ᾿ ἀπὸ τοῦ ποδήρους. οὗτος ὁ <milestone unit="altpage" n="153"/>
χιτὼν σύμπας ἐστὶν ὑακίνθινος, ἀέρος ἐκμαγεῖον·
φύσει γὰρ ὁ ἀὴρ μέλας καὶ τρόπον τινὰ ποδήρης,
ἄνωθεν ἀπὸ τῶν μετὰ σελήνην ἄχρι τῶν γῆς ταθεὶς
περάτων, πάντῃ κεχυμένος· ὅθεν καὶ ὁ χιτὼν ἀπὸ



<pb n="6.506"/>

στέρνων ἄχρι ποδῶν περὶ ὅλον τὸ σῶμα κέχυται.
</p></div>

<div type="textpart" subtype="section" n="119"><p> ἐξ αὐτοῦ δὲ κατὰ τὰ σφυρὰ ῥοΐσκοι καὶ ἄνθινα καὶ
κώδωνές εἰσι· τὰ μὲν ἄνθινα σύμβολον γῆς, ἀνθεῖ
γὰρ καὶ βλαστάνει πάντα ἐκ ταύτης· οἱ δὲ ῥοΐσκοι
ὕδατος, παρὰ τὴν ῥύσιν λεχθέντες εὐθυβόλως· οἱ
δὲ κώδωνες τῆς ἁρμονίας καὶ συμφωνίας τούτων,
οὔτε γὰρ γῆ χωρὶς ὕδατος οὔθ᾿ ὕδωρ ἄνευ τῆς
γεώδους οὐσίας αὔταρκες εἰς γένεσιν, ἀλλ᾿ ἡ
 σύνοδος καὶ κρᾶσις ἀμφοῖν.</p></div>

<div type="textpart" subtype="section" n="120"><p>μάρτυς δὲ τοῦ δηλουμένου
καὶ ὁ τόπος ἐναργέστατος· ὡς γὰρ ἐν ἐσχάτοις
τοῦ ποδήρους οἱ ῥοΐσκοι καὶ τὰ ἄνθινα καὶ οἱ
κώδωνές εἰσιν, οὕτως καὶ τὰ ὧν ἐστι σύμβολα τὴν
κατωτάτω χώραν ἔλαχεν ἐν κόσμῳ, γῆ καὶ ὕδωρ,
καὶ τῇ τοῦ παντὸς ἁρμονίᾳ συνηχοῦντα τὰς οἰκείας
ἐπιδείκνυται δυνάμεις ἐν ὡρισμέναις χρόνων περιόδοις
 καὶ τοῖς προσήκουσι καιροῖς.</p></div>

<div type="textpart" subtype="section" n="121"><p>τριῶν μὲν δὴ
στοιχείων, ἐξ ὧν τε καὶ ἐν οἷς τὰ θνητὰ καὶ φθαρτὰ
γένη πάντα, ἀέρος, ὕδατος, γῆς, ὁ ποδήρης σὺν
τοῖς ἀπῃωρημένοις κατὰ τὰ σφυρὰ σύμβολον
ἐδείχθη προσηκόντως· ὡς γὰρ ὁ χιτὼν εἷς, καὶ τὰ
λεχθέντα τρία στοιχεῖα μιᾶς ἰδέας ἐστίν, ἐπειδὴ τὰ
κατωτέρω σελήνης ἅπαντα τροπὰς ἔχει καὶ μεταβολάς·
καὶ καθάπερ ἐκ τοῦ χιτῶνος ἤρτηνται οἵ τε
ῥοΐσκοι καὶ τὰ ἄνθινα, καὶ ἀπ᾿ ἀέρος τρόπον τινὰ
γῆ καὶ ὕδωρ ἐκκρέμανται, τὸ γὰρ ὄχημα τούτων
ἐστὶν ἀήρ.
</p></div>

<div type="textpart" subtype="section" n="122"><p> Τὴν δ᾿ ἐπωμίδα οὐρανοῦ σύμβολον ὁ λόγος εἰκόσι
στοχασμοῖς χρώμενος παραστήσει· πρῶτον μὲν γὰρ
οἱ ἐπὶ τῶν ἀκρωμίων σμαράγδου δύο λίθοι περιφερεῖς



<pb n="6.508"/>

μηνύουσιν, ὡς μὲν οἴονταί τινες, ἀστέρων
τοὺς ἡμέρας καὶ νυκτὸς ἡγεμόνας, ἥλιον καὶ
σελήνην, ὡς δ᾿ ἂν ἐγγυτέρω τις τῆς ἀληθείας
προσερχόμενος εἴποι, τῶν ἡμισφαιρίων ἑκάτερον·
ἴσα τε γὰρ ὡς οἱ λίθοι τό τε ὑπὲρ γῆν καὶ ὑπὸ γῆν
καὶ οὐδέτερον πέφυκε μειοῦσθαι καὶ συναύξεσθαι
 καθάπερ σελήνη.</p></div>

<div type="textpart" subtype="section" n="123"><p>συνεπιμαρτυρεῖ δὲ καὶ ἡ χρόα·
σμαράγδῳ γὰρ ἔοικεν ἡ τοῦ παντὸς οὐρανοῦ φαντασία
κατὰ τὴν τῆς ὄψεως προσβολήν. ἀναγκαίως
δὲ καὶ καθ᾿ ἑκάτερον τῶν λίθων ἓξ ὀνόματα ἐγγλύφεται,
διότι καὶ τῶν ἡμισφαιρίων ἑκάτερον δίχα
τέμνον τὸν ζῳοφόρον ἓξ ἐναπολαμβάνει ζῴδια.
</p></div>

<div type="textpart" subtype="section" n="124"><p> ἔπειθ᾿ οἱ κατὰ τὰ στέρνα δώδεκα λίθοι ταῖς χρόαις
οὐχ ὅμοιοι διανεμηθέντες εἰς τέσσαρας στοίχους
ἐκ τριῶν τίνος ἑτέρου δείγματ᾿ εἰσὶν ἢ τοῦ ζῳδιακοῦ
κύκλου; καὶ γὰρ  <milestone unit="altpage" n="154"/> οὗτος τετραχῇ διανεμηθεὶς ἐκ
τριῶν ζῳδίων τὰς ἐτησίους ὥρας ἀποτελεῖ, ἔαρ,
θέρος, μετόπωρον, χειμῶνα, τροπὰς τέσσαρας, ὧν
ἑκάστης ὅρος τρία ζῴδια, γνωριζόμενος ταῖς τοῦ
ἡλίου περιφοραῖς κατὰ τὸν ἐν ἀριθμοῖς ἀσάλευτον
 καὶ βεβαιότατον καὶ θεῖον ὄντως λόγον.</p></div>

<div type="textpart" subtype="section" n="125"><p>ὅθεν
ἐνηρμόζοντο καὶ τῷ προσαγορευθέντι δεόντως
λογείῳ· λόγῳ γὰρ αἱ τροπαὶ καὶ ἐτήσιοι ὧραι
τεταγμένῳ καὶ παγίῳ συνίστανται, τὸ παραδοξότατον,
διὰ τῆς καιρίου μεταβολῆς ἐπιδεικνύμεναι
 τὴν διαιωνίζουσαν αὑτῶν μονήν.</p></div>

<div type="textpart" subtype="section" n="126"><p>εὖ δ᾿ ἔχει καὶ
πάνυ καλῶς τὸ τοῖς χρώμασι τοὺς δώδεκα λίθους
διαλλάττειν καὶ μηδένα ὅμοιον εἶναι μηδενί· καὶ
γὰρ τῶν ἐν τῷ ζῳοφόρῳ ἕκαστον ἀποτελεῖ τι
χρῶμα οἰκεῖον κατά τε ἀέρα καὶ γῆν καὶ ὕδωρ καὶ

<pb n="6.510"/>

τὰ τούτων παθήματα καὶ ἔτι κατὰ τὰ τῶν ζῴων
 καὶ φυτῶν γένη πάντα.</p></div>

<div type="textpart" subtype="section" n="127"><p>
<milestone unit="para"/><milestone unit="altchapter" n="25"/> διπλοῦν
δὲ τὸ λογεῖον οὐκ ἀπὸ σκοποῦ· διττὸς γὰρ ὁ λόγος
ἔν τε τῷ παντὶ καὶ ἐν ἀνθρώπου φύσει· κατὰ μὲν
τὸ πᾶν ὅ τε περὶ τῶν ἀσωμάτων καὶ παραδειγματικῶν
ἰδεῶν, ἐξ ὧν ὁ νοητὸς ἐπάγη κόσμος, καὶ
ὁ περὶ τῶν ὁρατῶν, ἃ δὴ μιμήματα καὶ ἀπεικονίσματα
τῶν ἰδεῶν ἐκείνων ἐστίν, ἐξ ὧν ὁ αἰσθητὸς
οὗτος ἀπετελεῖτο· ἐν ἀνθρώπῳ δ᾿ ὁ μέν ἐστιν
ἐνδιάθετος, ὁ δὲ προφορικός, &lt;καὶ ὁ μὲν&gt; οἷά τις
πηγή, ὁ δὲ γεγωνὸς ἀπ᾿ ἐκείνου ῥέων· καὶ τοῦ μέν
ἐστι χώρα τὸ ἡγεμονικόν, τοῦ δὲ κατὰ προφορὰν
γλῶττα καὶ στόμα καὶ ἡ ἄλλη πᾶσα φωνῆς ὀργανοποιία.
</p></div>

<div type="textpart" subtype="section" n="128"><p> σχῆμα δ᾿ ἀπένειμεν ὁ τεχνίτης τετράγωνον
τῷ λογείῳ πάνυ καλῶς αἰνιττόμενος, ὡς
χρὴ καὶ τὸν τῆς φύσεως λόγον καὶ τὸν τοῦ ἀνθρώπου
βεβηκέναι πάντῃ καὶ κατὰ μηδ᾿ ὁτιοῦν
κραδαίνεσθαι. παρὸ καὶ τὰς εἰρημένας δύο ἀρετὰς
προσεκλήρωσεν αὐτῷ, δήλωσίν τε καὶ ἀλήθειαν·
ὅ τε γὰρ τῆς φύσεως λόγος ἀληθὴς καὶ δηλωτικὸς
πάντων ὅ τε τοῦ σοφοῦ μιμούμενος ἐκεῖνον ὀφείλει
προσηκόντως ἀψευδέστατός τε εἶναι τιμῶν ἀλήθειαν
καὶ μηδὲν φθόνῳ συσκιάζειν, ὧν ἡ μήνυσις
 ὠφελήσει τοὺς ἀναδιδαχθέντας.</p></div>

<div type="textpart" subtype="section" n="129"><p>οὐ μὴν ἀλλὰ καὶ
δυσὶ λόγοις τοῖς καθ᾿ ἕκαστον ἡμῶν, τῷ τε προφορικῷ
καὶ ἐνδιαθέτῳ, δύο ἀρετὰς ἀπένειμεν οἰκείας,
τῷ μὲν προφορικῷ δήλωσιν, τῷ δὲ κατὰ διάνοιαν
ἀλήθειαν· ἁρμόζει γὰρ διανοίᾳ μὲν μηδὲν παραδέχεσθαι

<pb n="6.512"/>

ψεῦδος, ἑρμηνείᾳ δὲ μηδὲν ἐμποδίζειν τῶν
 εἰς τὴν ἀκριβεστάτην δήλωσιν.</p></div>

<div type="textpart" subtype="section" n="130"><p>λόγου δὲ οὐδὲν
ὄφελος τὰ καλὰ καὶ σπουδαῖα σεμνηγοροῦντος, ᾧ
μὴ πρόσεστιν οἰκείων ἀκολουθία πράξεων· ὅθεν τὸ
λογεῖον ἤρτησεν ἐκ τῆς ἐπωμίδος, ἵνα μὴ χαλᾶται,
τὸν λόγον οὐ δικαιώσας  <milestone unit="altpage" n="155"/> ἔργων ἀπεζεῦχθαι· τὸν
γὰρ ὦμον ἐνεργείας καὶ πράξεως ποιεῖται σύμβολον.
</p></div>

<div type="textpart" subtype="section" n="131"><p> <milestone unit="altchapter" n="26"/> Ἃ μὲν οὖν αἰνίττεται διὰ τῆς ἱερᾶς
ἐσθῆτος, ἐστὶ τοιαῦτα. κίδαριν δὲ ἀντὶ διαδήματος
ἐπιτίθησι τῇ κεφαλῇ δικαιῶν τὸν ἱερωμένον τῷ
θεῷ, καθ᾿ ὃν χρόνον ἱερᾶται, προφέρειν ἁπάντων
 καὶ μὴ μόνον ἰδιωτῶν ἀλλὰ καὶ βασιλέων.</p></div>

<div type="textpart" subtype="section" n="132"><p>ὑπεράνω
δὲ τὸ χρυσοῦν ἐστι πέταλον, ᾧ τῶν τεττάρων αἱ
γλυφαὶ γραμμάτων ἐνεσφραγίσθησαν, ἐξ ὧν ὄνομα
τοῦ ὄντος φασὶ μηνύεσθαι, ὡς οὐχ οἷόν τε ὂν ἄνευ
κατακλήσεως θεοῦ συστῆναί τι τῶν ὄντων· ἁρμονία
γὰρ πάντων ἐστὶν ἡ ἀγαθότης καὶ ἵλεως δύναμις
 αὐτοῦ.</p></div>

<div type="textpart" subtype="section" n="133"><p>τοῦτον τὸν τρόπον ὁ ἀρχιερεὺς
διακοσμηθεὶς στέλλεται πρὸς τὰς ἱερουργίας, ἵν᾿,
ὅταν εἰσίῃ τὰς πατρίους εὐχάς τε καὶ θυσίας ποιησόμενος,
συνεισέρχηται πᾶς ὁ κόσμος αὐτῷ δι᾿ ὧν
ἐπιφέρεται μιμημάτων
<note n="6.512.1">So MSS. or μίμημα. Cohn corrects to μιμήματα, wrongly, I think. The grammatical usage of relative attraction for διὰ μιμημάτων ἃ ἐπιφέρεται justifies, if it does not require, the attraction of the noun to the case of the relative.</note>
 ἀέρος τὸν ποδήρη, ὕδατος
τὸν ῥοΐσκον, γῆς τὸ ἄνθινον, πυρὸς τὸ κόκκινον,
οὐρανοῦ τὴν ἐπωμίδα, καὶ κατ᾿ εἶδος τοῖς δυοῖν
ἡμισφαιρίοιν τοὺς ἐπὶ τῶν ἀκρωμίων σμαράγδους
περιφερεῖς, ἑφ᾿ ὧν καθ᾿ ἑκάτερον γλυφαὶ ἕξ, τοῦ
ζῳοφόρου τοὺς ἐπὶ τῶν στέρνων δώδεκα λίθους ἐκ


<pb n="6.514"/>

τριῶν κατὰ τέτταρας στοίχους, τοῦ συνέχοντος καὶ
 διοικοῦντος τὰ σύμπαντα τὸ λογεῖον.</p></div>

<div type="textpart" subtype="section" n="134"><p>ἀναγκαῖον
γὰρ ἦν τὸν ἱερωμένον τῷ τοῦ κόσμου πατρὶ παρακλήτῳ
χρῆσθαι τελειοτάτῳ τὴν ἀρετὴν υἱῷ πρός τε
ἀμνηστίαν ἁμαρτημάτων καὶ χορηγίαν ἀφθονωτάτων
 ἀγαθῶν.</p></div>

<div type="textpart" subtype="section" n="135"><p>ἴσως μέντοι καὶ προδιδάσκει τὸν
τοῦ θεοῦ θεραπευτήν, εἰ καὶ μὴ τοῦ κοσμοποιοῦ
δυνατόν, ἀλλὰ τοῦ γε κόσμου διηνεκῶς ἄξιον εἶναι
πειρᾶσθαι, οὗ τὸ μίμημα ἐνδυόμενος ὀφείλει τῇ
διανοίᾳ τὸ παράδειγμα εὐθὺς ἀγαλματοφορῶν αὐτὸς
τρόπον τινὰ πρὸς τὴν τοῦ κόσμου φύσιν ἐξ ἀνθρώπου
μεθηρμόσθαι καί, εἰ θέμις εἰπεῖν—θέμις δὲ
ἀψευδεῖν περὶ ἀληθείας λέγοντα—, βραχὺς κόσμος
εἶναι.
</p></div>

<div type="textpart" subtype="section" n="136"><p> <milestone unit="altchapter" n="27"/> Τῶν δὲ προπυλαίων ἔξω παρὰ ταῖς
εἰσόδοις λουτήρ ἐστι χαλκοῦς, οὐκ ἀργὸν ὕλην
λαβόντος τοῦ τεχνίτου πρὸς τὴν κατασκευήν, ὅπερ
φιλεῖ γίνεσθαι, σκεύη δ᾿ ἐπιμελῶς δημιουργηθέντα
πρὸς ἑτέραν χρείαν, ἃ μετὰ σπουδῆς καὶ φιλοτιμίας
πάσης αἱ γυναῖκες εἰσήνεγκαν ἁμιλλώμεναι τοῖς
ἀνδράσι πρὸς εὐσέβειαν, ἀγώνισμα καλὸν ἄρασθαι
διανοηθεῖσαι καὶ καθ᾿ ὅσον δυνάμεως εἶχον σπουδάσασαι
μὴ ἀπολειφθῆναι τῆς ἐκείνων ὁσιότητος·</p></div>

<div type="textpart" subtype="section" n="137"><p>
κάτοπτρα γάρ, οἷς εὐμορφίαν <milestone unit="altpage" n="156"/> εἰώθασι διακοσμεῖσθαι,
μηδενὸς προστάξαντος, αὐτοκελεύστῳ
προθυμίᾳ, σωφροσύνης καὶ τῆς περὶ γάμον ἁγνείας
καὶ τί γὰρ ἀλλ᾿ ἢ ψυχικοῦ κάλλους ἀπαρχὴν πρεπωδεστάτην
 ἀπήρξαντο.</p></div>

<div type="textpart" subtype="section" n="138"><p>ταῦτ᾿ ἔδοξε τῷ τεχνίτῃ



<pb n="6.516"/>

λαβόντι χωνεῦσαι καὶ μηδὲν ἀπ᾿ αὐτῶν ἕτερον
ἢ τὸν λουτῆρα κατασκευάσαθαι, περιρραντηρίοις
ὅπως οἱ μέλλοντες εἰς τὸν νεὼν εἰσιέναι ἱερεῖς ἐπὶ
τῷ τὰς διατεταγμένας ὑπουργεῖν λειτουργίας
χρῶνται πόδας μάλιστα καὶ χεῖρας ἀπονιπτόμενοι—σύμβολον
ἀνυπαιτίου ζωῆς καὶ βίου καθαρεύοντος
ἐν πράξεσιν ἐπαινεταῖς, οὐ τὴν τραχεῖαν
κακίας ὁδὸν ἢ κυριώτερον εἰπεῖν ἀνοδίαν ἀλλὰ
 τὴν δι᾿ ἀρετῆς λεωφόρον ἀπευθύνοντος—.</p></div>

<div type="textpart" subtype="section" n="139"><p>“ὑπομιμνῃσκέσθω
μέντοι” φησί “καὶ ὁ μέλλων περιρραίνεσθαι,
ὅτι τοῦδε τοῦ σκεύους ἡ ὕλη κάτοπτρα
ἦν, ἵνα καὶ αὐτὸς οἷα πρὸς κάτοπτρον αὐγάζῃ τὸν
ἴδιον νοῦν καί, εἴ τι ὑποφαίνοιτο αἶσχος ἐξ ἀλόγου
πάθους ἢ παρὰ φύσιν ἐπαιρούσης καὶ μετεωριζούσης
ἡδονῆς ἢ στελλούσης ἔμπαλιν λύπης καὶ καθαιρούσης
ἢ ἀποστρέφοντος καὶ ἀποκλίνοντος τὴν
ἐπ᾿ εὐθείας ὁρμὴν φόβου ἢ τῆς ἐπιθυμίας πρὸς τὰ
μὴ παρόντα ἑλκούσης καὶ ἀποτεινούσης βίᾳ, τοῦτο
θεραπεύῃ τε καὶ ἰᾶται τοῦ γνησίου καὶ ἀνόθου
 μεταποιούμενος κάλλους·</p></div>

<div type="textpart" subtype="section" n="140"><p>τὸ μὲν γὰρ τοῦ σώματος
ἐν συμμετρίᾳ μερῶν εὐχροίᾳ τε καὶ εὐσαρκίᾳ κεῖται,
βραχὺν τῆς ἀκμῆς ἔχον καιρόν, τὸ δὲ τῆς διανοίας
ἐν ἁρμονίᾳ δογμάτων καὶ ἀρετῶν συμφωνίᾳ, μὴ
χρόνου μήκει μαραινόμενον, ἀλλ᾿ ἐφ᾿ ὅσον ἐγχρονίζει
καινούμενον καὶ νεάζον, χρώματι διαπρεπεῖ
κεκοσμημένον ἀληθείας καὶ ὁμολογίας ἔργων πρὸς
λόγους καὶ πρὸς ἔργα λόγων καὶ ἔτι βουλευμάτων
πρὸς ἑκάτερα.”
</p></div>

<div type="textpart" subtype="section" n="141"><p> <milestone unit="altchapter" n="28"/> Διδαχθέντι δ᾿ αὐτῷ τὰ παραδείγματα
τῆς ἱερᾶς σκηνῆς καὶ ἀναδιδάξαντι τοὺς διανοίᾳ
ὀξεῖς καὶ εὐφυῶς ἔχοντας πρὸς ἀνάληψιν καὶ

<pb n="6.518"/>

τελείωσιν ἔργων, ἅπερ ἀναγκαίως εἶχε δημιουργηθῆναι,
κατὰ τὸ εἰκὸς ἱεροῦ κατασκευασθέντος
ἔδει καὶ ἱερεῖς τοὺς ἐπιτηδειοτάτους αἱρεθῆναί τε
καὶ προμαθεῖν, ὃν τρόπον τὰς θυσίας ἀνάγειν τε
 καὶ ἱερουργεῖν προσῆκε.</p></div>

<div type="textpart" subtype="section" n="142"><p>τὸν μὲν οὖν ἀδελφὸν ἐξ
ἁπάντων ἐπικρίνας ἀριστίνδην ἀρχιερέα, τοὺς δ᾿
ἐκείνου παῖδας ἱερεῖς ἐχειροτόνει, προνομίαν οὐ τῷ
οἰκείῳ γένει διδούς, ἀλλ᾿ εὐσεβείᾳ καὶ ὁσιότητι, ἃς
ἐνεώρα τοῖς ἀνδράσιν ὑπούσας. σαφὴς δὲ πίστις·
οὐδέτερον υἱὸν—δύο γὰρ ἦσαν αὐτῷ—τούτου τοῦ
γέρως ἠξίωσεν, ἀναγκαίως ἂν ἀμφοτέρους ἑλόμενος,
 εἴ τινα τιμὴν ἔνεμε τῷ φιλοικείῳ.</p></div>

<div type="textpart" subtype="section" n="143"><p>καθίστη
δὲ μετὰ τῆς ἅπαντος τοῦ ἔθνους γνώμης, ὡς τὰ
λόγια ὑφηγεῖτο, καινότατον τρόπον καὶ  <milestone unit="altpage" n="157"/> ἄξιον
ἱστορηθῆναι· λούει τὸ πρῶτον αὐτοὺς ὕδατι πηγῆς
τῷ καθαρωτάτῳ καὶ ζωτικωτάτῳ κἄπειτα τὰς
ἱερὰς ἀναδίδωσιν ἐσθῆτας, τῷ μὲν ἀδελφῷ τὸν
ποδήρη καὶ τὴν ἐπωμίδα οἱονεὶ θώρακα, τὸ παμποίκιλον
ὕφασμα καὶ μίμημα τοῦ παντός, τοῖς δ᾿
ἀδελφιδοῖς χιτῶνας λινοῦς, ζώνας τε καὶ περισκελῆ
 πᾶσι·</p></div>

<div type="textpart" subtype="section" n="144"><p>τὰς μέν, ὅπως ἀνεμπόδιστοι καὶ ἑτοιμότεροι
πρὸς τὰς ἱερὰς ὑπουργίας ὦσι, σφιγγομένων τοὺς
ἀνειμένους κόλπους τῶν χιτώνων, τὰ δ᾿, ὅπως
μηδὲν ὧν κρύπτεσθαι θέμις προφαίνηται, καὶ
μάλιστ᾿ ἀνερχομένων ἐπὶ τὸν βωμὸν ἢ κατιόντων
ἄνωθεν καὶ πάντα δρώντων μετὰ σπουδῆς καὶ
 τάχους·</p></div>

<div type="textpart" subtype="section" n="145"><p>εἰ γὰρ μὴ οὕτως ἀκριβὴς γεγένητο ἡ
στόλισις διὰ τὴν τοῦ μέλλοντος ἀδήλου προφυλακήν,



<pb n="6.520"/>

κἂν ἕνεκα τῆς συντόνου περὶ τὰς λειτουργίας
ὀξύτητος ἀπεγυμνοῦτο τὸν προσήκοντα ἱεροῖς καὶ
ἱερωμένοις κόσμον φυλάττειν ἀδυνατοῦντες.
</p></div>

<div type="textpart" subtype="section" n="146"><p> <milestone unit="altchapter" n="29"/> ὡς δὲ ταῖς ἐσθήσεσιν ἤσκησεν αὐτούς,
χρίσματος εὐωδεστάτου λαβών, ὃ μυρεψικῇ τέχνῃ
κατειργάσθη, τὰ ἐν ὑπαίθρῳ πρῶτα, τόν τε βωμὸν
καὶ τὸν λουτῆρα, κατέχριεν ἐπιρραίνων ἑπτάκις,
ἔπειτα τὴν σκηνὴν καὶ τῶν ἱερῶν σκευῶν ἕκαστον,
τὴν κιβωτόν, τὴν λυχνίαν, τὸ θυμιατήριον, τὴν
τράπεζαν, τὰ σπονδεῖα, τὰς φιάλας, τὰ ἄλλα ὅσα
πρὸς θυσίας ἀναγκαῖα καὶ χρήσιμα, καὶ τελευταῖον
προσαγαγὼν τὸν ἀρχιερέα πολλῷ λίπει τὴν κεφαλὴν
 ἀλείφει.</p></div>

<div type="textpart" subtype="section" n="147"><p>ταῦτ᾿ ἐπιτελέσας εὐαγῶς ἀχθῆναι κελεύει
μόσχον καὶ κριοὺς δύο· τὸν μέν, ἵνα θύσῃ περὶ
ἀφέσεως ἁμαρτημάτων, αἰνιττόμενος ὅτι παντὶ
γενητῷ, κἂν σπουδαῖον ᾖ, παρόσον ἦλθεν εἰς
γένεσιν, συμφυὲς τὸ ἁμαρτάνειν ἐστίν, ὑπὲρ οὗ τὸ
θεῖον εὐχαῖς καὶ θυσίαις ἀναγκαῖον ἐξευμενίζεσθαι,
 μὴ διακινηθὲν ἐπιθεῖτο·</p></div>

<div type="textpart" subtype="section" n="148"><p>τῶν δὲ κριῶν τὸν μὲν
ἕτερον εἰς ὁλοκαύτωμα εὐχαριστήριον τῆς τῶν
ὅλων διοικήσεως, ἧς κατὰ τὸ ἐπιβάλλον ἑκάστῳ
μέρος μέτεστι καρπουμένῳ τὴν ἀπὸ τῶν στοιχείων
ὠφέλειαν, γῆς πρὸς οἴκησιν καὶ τὰς ἐξ αὐτῆς
τροφάς, ὕδατος πρὸς ποτὸν καὶ λουτρὰ καὶ πλοῦν,
ἀέρος πρὸς ἀναπνοὴν καὶ τὰς διὰ τῶν αἰσθήσεων
ἀντιλήψεις—ἐπειδὴ πασῶν ἀὴρ ὄργανον—καὶ ἔτι
τὰς ἐτησίους ὥρας, πυρὸς τοῦ μὲν χρειώδους πρὸς
τὰ ἑψόμενα καὶ θερμαινόμενα, τοῦ δὲ οὐρανίου πρὸς
 αὐγὴν καὶ τὰ ὁρατὰ πάντα·</p></div>

<div type="textpart" subtype="section" n="149"><p>τὸν δ᾿ ἕτερον εἰς τὴν

<pb n="6.522"/>

τῶν ιερωμένων διὰ καθάρσεως ἁγνευτικῆς παντέλειαν,
ὃν ἐτύμως “τελειώσεως” ἐκάλεσεν, ἐπειδὴ
τὰς ἁρμοττούσας θεραπευταῖς καὶ λειτουργοῖς θεοῦ
 τελετὰς ἔμελλον ἱεροφαντεῖσθαι.</p></div>

<div type="textpart" subtype="section" n="150"><p>τοῦ δ᾿ αἵματος
αὐτοῦ τὸ μὲν ἐν κύκλῳ τοῦ βωμοῦ σπένδει λαβών,
τὸ δὲ φιάλην ὑποσχὼν δέχεται καὶ ἀπὸ τούτου τρία
μέρη τοῦ σώματος χρίει τῶν τελουμένων ἱερέων,
οὖς ἄκρον, ἄκραν χεῖρα, ποδὸς ἄκρον,  <milestone unit="altpage" n="158"/> δεξιὰ τὰ
σύμπαντα, αἰνιττόμενος ὅτι δεῖ τὸν τέλειον καὶ
λόγῳ καὶ ἔργῳ καὶ βίῳ παντὶ καθαρεύειν· λόγον μὲν
γὰρ ἀκοὴ δικάζει, χεὶρ δ᾿ ἔργου σύμβολον, διεξόδου
 δὲ τῆς περὶ τὸν βίον πούς.</p></div>

<div type="textpart" subtype="section" n="151"><p>ἐπεὶ δ᾿ ἕκαστον αὐτῶν
ἄκρον τε καὶ δεξιόν, ὑπονοητέον δηλοῦσθαι τὴν ἐν
ἑκάστοις ἐπίδοσιν μετὰ δεξιότητος, ἐφιεμένην τῆς
ἄκρας εὐδαιμονίας καὶ τοῦ τέλους, ἐφ᾿ ὃ σπεύδειν
ἀναγκαῖον καὶ τὰς πράξεις ἁπάσας ἀναφέρειν
στοχαζομένους ὥσπερ ἐν ταῖς τοξείαις σκοποῦ τοῦ
 περὶ τὸν βίον.</p></div>

<div type="textpart" subtype="section" n="152"><p>
<milestone unit="para"/><milestone unit="altchapter" n="30"/> πάλαι μὲν οὖν ἱερείου ἑνός,
ὃ προσηγορεύετο “τελειώσεως,” ἀκράτῳ αἵματι τὰ
λεχθέντα τρία μέρη κατέχριε τῶν ἱερέων. αὖθις
δ᾿ ἐκ τοῦ παρὰ τῷ βωμῷ λαβών, ὅπερ ἐξ ἁπάντων
ἦν τῶν τεθυμένων, καὶ τοῦ λεχθέντος χρίσματος,
ὃ μυρεψοὶ κατεσκεύασαν, ἀναμίξας τὸ ἔλαιον τῷ
αἵματι τοῦ κράματος τοῖς ἱερεῦσι καὶ ταῖς ἐσθήσεσιν
αὐτῶν ἐπέρραινε, βουλόμενος αὐτοὺς μὴ
μόνον τῆς ἔξω καὶ ἐν ὑπαίθρῳ μεταλαχεῖν ἁγνείας,
ἀλλὰ καὶ τῆς ἐν ἀδύτοις, ἐπειδὴ καὶ ἔνδον

<pb n="6.524"/>

λειτουργεῖν ἔμελλον· τὰ δ᾿ εἴσω πάντα ἐλαίῳ
κατεκέχριστο.
</p></div>

<div type="textpart" subtype="section" n="153"><p> Θυσίας δ᾿ ἐπὶ ταῖς προτέραις ἄλλας ἀναγαγόντων,
τοῦτο μὲν τῶν ἱερέων ὑπὲρ αὑτῶν, τοῦτο δὲ τῆς
γερουσίας ὑπὲρ ἅπαντος τοῦ ἔθνους, Μωυσῆς μὲν
εἰς τὴν σκηνὴν εἰσέρχεται τὸν ἀδελφὸν ἐπαγόμενος—ὀγδόη
δ᾿ ἦν τῆς τελετῆς ἡμέρα καὶ τελευταία,
ταῖς γὰρ πρότερον ἑπτὰ ἱεροφαντῶν αὐτόν τε
καὶ τοὺς ἀδελφιδοῦς ὠργίαζεν—, εἰσελθὼν δ᾿ ἀνεδίδασκεν
οἷα ὑφηγητὴς ἀγαθὸς εὐμαθῆ γνώριμον,
ὃν χρὴ τρόπον τὸν ἀρχιερέα τὰς εἴσω ποιεῖσθαι
 λειτουργίας.</p></div>

<div type="textpart" subtype="section" n="154"><p>εἶτ᾿ ἐξελθόντες ἀμφότεροι καὶ τὰς
χεῖρας ἀνατείναντες πρὸ τῆς κεφαλῆς εὐχὰς τίθενται
τῷ ἔθνει τὰς προσηκούσας ἀπὸ καθαρᾶς καὶ ὁσιωτάτης
γνώμης. ἔτι δ᾿ εὐχομένων, τερατωδέστατόν
τι συμβαίνει· ἐκ γὰρ τῶν ἀδύτων, εἴτε αἰθέρος
ἀπόσπασμα τοῦ καθαρωτάτου, εἴτε ἀέρος κατὰ τὴν
τῶν στοιχείων φύσει μεταβολὴν ἀναλυθέντος εἰς
πῦρ, αἰφνίδιον ἀθρόα φλὸξ διεκπαίει καὶ συντόνῳ
ῥύμῃ φέρεται μὲν ἐπὶ τὸν βωμόν, τὰ δ᾿ ἐπ᾿ αὐτοῦ
πάντα ἐξαναλίσκει, πρὸς οἶμαι σαφεστάτην δήλωσιν,
ὅτι οὐδὲν ἄνευ θείας ἐπιφροσύνης ἐπετελεῖτο.
</p></div>

<div type="textpart" subtype="section" n="155"><p> δωρεὰν γὰρ ἐξαίρετον εἰκὸς ἦν τοῖς ἁγίοις προσνεμηθῆναι,
μὴ μόνον ἐν οἷς ἄνθρωποι δημιουργοί,
ἀλλὰ καὶ τῷ καθαρωτάτῳ τῆς οὐσίας πυρί, τὸ χρειῶδες
καὶ παρ᾿ ἡμῖν ὅπως μὴ προσάψαιτο τοῦ βωμοῦ,
 διὰ τὸ μυρίας ἴσως ἀναμεμῖχθαι κῆρας·</p></div>

<div type="textpart" subtype="section" n="156"><p>ἅπτεται γὰρ
οὐ μόνον ζῴων ἀλόγων ὀπτωμένων ἢ ἑψομένων
εἰς πλησμονὴν  <milestone unit="altpage" n="159"/> ἄδικον γαστρὸς τῆς ταλαίνης, ἀλλὰ



<pb n="6.526"/>

καὶ ἀνθρώπων ἐξ ἐπιβουλῆς ἀναιρουμένων, οὐ
τριῶν ἢ τεττάρων, ἀλλὰ καὶ πολυανθρώπων ὁμίλων·
</p></div>

<div type="textpart" subtype="section" n="157"><p> ἤδη γοῦν καὶ στόλους μεγάλους ἐπιβατικοῦ πλήρεις
ὀϊστοὶ πυρφόροι κατέφλεξαν βληθέντες καὶ ὅλας
πόλεις ἐξανάλωσαν, αἳ σμυχόμεναι μέχρι θεμελίων
εἰς τέφραν ἐδαπανήθησαν, ὡς μηδ᾿ ἴχνος ὑπολελεῖφθαι
 τοῦ πάλαι συνοικισμοῦ.</p></div>

<div type="textpart" subtype="section" n="158"><p>ταύτης ἕνεκά μοι
δοκῶ τῆς αἰτίας ὡς μεμιασμένον ἤλασε τοῦ ἱερωτάτου
καὶ καθαρωτάτου βωμοῦ πῦρ τὸ χρειῶδες,
ἀνθ᾿ οὗ φλόγα αἰθέριον ὤμβρησεν ἀπὸ τοῦ οὐρανοῦ
πρὸς διαστολὴν ἁγίων τε καὶ βεβήλων, ἀνθρωπείων
τε καὶ θείων· ἥρμοττε γὰρ ταῖς θυσίαις ἀφθαρτοτέραν
οὐσίαν ἀπονενεμῆσθαι πυρὸς τῆς πρὸς τὰς
βιωτικὰς χρείας ὑπηρετούσης.
</p></div>

<div type="textpart" subtype="section" n="159"><p> <milestone unit="altchapter" n="31"/> Πολλῶν δὲ κατὰ τὸ ἀναγκαῖον ἀναγομένων
θυσιῶν καθ᾿ ἑκάστην ἡμέραν καὶ διαφερόντως
ἐν πανηγύρεσι καὶ ἑορταῖς ὑπέρ τε ἰδίᾳ
ἑκάστου καὶ κοινῇ ὑπὲρ ἁπάντων, διὰ μυρίας καὶ
οὐχὶ τὰς αὐτὰς αἰτίας, ἅτε πολυανθρωποτάτου ἔθνους
εὐσεβοῦντος, ἐδέησε καὶ νεωκόρων πλήθους εἰς
 τὰς ἱερὰς ὑπηρεσίας.</p></div>

<div type="textpart" subtype="section" n="160"><p>ἡ δ᾿ αἵρεσις ἐγίνετο πάλιν
καινότατον ἀλλ᾿ οὐ τὸν εἰωθότα τρόπον· μίαν τῶν
δώδεκα φυλῶν ἐπικρίνας ἀριστίνδην ἐχειροτόνει
 θεοφιλοῦς ἔργου προθεὶς ἆθλα καὶ ἀριστεῖα.</p></div>

<div type="textpart" subtype="section" n="161"><p>τὸ
δ᾿ ἔργον τοιόνδε ἦν· Μωυσέως ἀναβάντος εἰς τὸ
πλησίον ὄρος καὶ πλείους ἡμέρας ἰδιάζοντος τῷ
θεῷ, τὴν ἀπουσίαν αὐτοῦ καιρὸν ἐπιτήδειον εἶναι
νομίσαντες οἱ μὴ βέβαιοι τὰς φύσεις, ὥσπερ ἀναρχίας
γενομένης, ἄφετοι πρὸς ἀσέβειαν ὥρμησαν καὶ
ἐκλαθόμενοι τῆς πρὸς τὸ ὂν ὁσιότητος ζηλωταὶ τῶν

<pb n="6.528"/>
 Αἰγυπτιακῶν γίνονται πλασμάτων.</p></div>

<div type="textpart" subtype="section" n="162"><p>εἶτα χρυσοῦν
ταῦρον κατασκευασάμενοι, μίμημα τοῦ κατὰ τὴν
χώραν ἱερωτάτου ζῴου δοκοῦντος εἶναι, θυσίας
ἀθύτους ἀνῆγον καὶ χοροὺς ἀχορεύτους ἵστασαν
ὕμνους τε ᾖδον θρήνων οὐδὲν διαφέροντας καὶ
ἐμφορηθέντες ἀκράτου διπλῇ μέθῃ κατίσχοντο, τῇ
μὲν ἐξ οἴνου, τῇ δὲ καὶ ἀφροσύνης, κωμάζοντές τε
καὶ παννυχίζοντες ἀπροόρατοι τοῦ μέλλοντος ἡδέσι
κακοῖς συνεβίουν, ἐφεδρευούσης δίκης, ἣ μὴ βλέποντας
 ἔβλεπε καὶ ὧν ἄξιοι τιμωριῶν εἰσιν.</p></div>

<div type="textpart" subtype="section" n="163"><p>ἐπεὶ
δὲ αἱ ἐν τῷ στρατοπέδῳ συνεχεῖς ἐκβοήσεις κατὰ
πολυανθρώπους ὁμίλους ἀθροιζομένων ἄχρι πολλοῦ
διαστήματος ἐχώρουν, ὡς καὶ μέχρι τῆς ἀκρωρείας
τὴν περιήχησιν ἐλθεῖν, πληχθεὶς τὰ ὦτα Μωυσῆς
ἐν ἀμηχάνοις ἦν ἅτε θεοφιλὴς ὁμοῦ καὶ φιλάνθρωπος,
μήτ᾿ ἐκλιπεῖν ὑπομένων τὰς πρὸς θεὸν
ὁμιλίας, ἃς ἰδιάζων μόνος μόνῳ διελέγετο, μήθ᾿
ὑπεριδεῖν τοῦ πλήθους ἐμπιπλαμένου τῶν ἐξ ἀναρχίας
 κακοπραγιῶν·</p></div>

<div type="textpart" subtype="section" n="164"><p>ἔγνω γὰρ τὸν θροῦν δεινὸς
 <milestone unit="altpage" n="160"/> ὢν ἐκ φωνῆς ἀνάρθρου καὶ ἀσήμου στοχάσασθαι
ψυχῆς ἀδήλων καὶ ἀφανῶν τοῖς ἄλλοις παθῶν ἰδιότητας,
ὅτι παροινίας ἐστὶν ἡ κατέχουσα ταραχή,
γεννώσης ἀκρασίας μὲν κόρον, κόρου δὲ ὕβριν.
</p></div>

<div type="textpart" subtype="section" n="165"><p> ἀνθελκόμενος δὲ καὶ ἀντισπώμενος πρὸς ἑκατέρου
μέρους ὧδε κἀκεῖσε τί χρὴ δρᾶν ἠπόρει. σκοπουμένῳ
δ᾿ αὐτῷ θεσπίζεται τάδε· “βάδιζε ταχέως
ἐνθένδε, κατάβηθι· πρὸς ἀνομίαν ἔσπευσεν ὁ λεώς·
χειροποίητον κατασκευάσαντες ταυρόμορφον θεὸν



<pb n="6.530"/>

οὐ θεὸν προσκυνοῦσι καὶ θύουσιν, ὧν εἶδον καὶ ὧν
ἤκουσαν ἁπάντων ὅσα συντείνει πρὸς εὐσέβειαν
 ἐκλαθόμενοι.</p></div>

<div type="textpart" subtype="section" n="166"><p>” καταπλαγεὶς δὲ καὶ ἀναγκασθεὶς
πιστεύειν ἀπίστοις πράξεσιν οἷα μεσίτης καὶ διαλλακτὴς
οὐκ εὐθὺς ἀπεπήδησεν, ἀλλὰ πρότερον
τὰς ὑπὲρ τοῦ ἔθνους ἱκεσίας καὶ λιτὰς ἐποιεῖτο
συγγνῶναι τῶν ἡμαρτημένων δεόμενος· εἶτ᾿ ἐξευμενισάμενος
ὁ κηδεμὼν καὶ παραιτητὴς τὸν ἡγεμόνα
ἐπανῄει χαίρων ἅμα καὶ κατηφῶν· ἐγεγήθει
μὲν γὰρ τὴν ἱκεσίαν τοῦ θεοῦ προσιεμένου, συννοίας
δὲ καὶ κατηφείας μεστὸς ἦν οἰδῶν ἐπὶ τῇ τοῦ
 πλήθους παρανομίᾳ.</p></div>

<div type="textpart" subtype="section" n="167"><p>
<milestone unit="para"/><milestone unit="altchapter" n="32"/> γενόμενος
δ᾿ ἐν μέσῳ τοῦ στρατοπέδου καὶ τὴν ἐξαπίναιον
ἐκδιαίτησιν τοῦ πλήθους θαυμάσας καὶ ὅσον ψεῦδος
ἀνθ᾿ ὅσης ἀληθείας ὑπηλλάξαντο, κατιδὼν οὐκ εἰς
ἅπαντας τὴν νόσον ἀφιγμένην, ἀλλά τινας ὑγιαίνοντας
ἔτι καὶ μισοπονήρῳ πάθει χρωμένους,
βουλόμενος διαγνῶναι τούς τε ἀνιάτως ἔχοντας
καὶ τοὺς ἐπὶ τοῖς πεπραγμένοις δυσχεραίνοντας
καὶ εἰ δή τινες ἁμαρτόντες μετανοοῦσι, κήρυγμα
κηρύττει—τὸ δ᾿ ἦν ἄρα βάσανος ἀκριβὴς τῆς
ἑκάστου διανοίας, ὡς ἔχοι πρός τε ὁσιότητα καὶ
 τοὐναντίον—.</p></div>

<div type="textpart" subtype="section" n="168"><p>“εἴ τις” γάρ φησι “πρὸς κύριον,
ἴτω πρὸς μέ.” βραχὺ μὲν τὸ λεχθέν, μεγάλη δ᾿
ἡ ἔμφασις, ἔστι γὰρ τοιόνδε τὸ δηλούμενον· εἴ τις
μηδὲν τῶν χειροποιήτων μηδ᾿ ὅσα γενητὰ νομίζει
θεούς, ἀλλ᾿ ἕνα τὸν ἡγεμόνα τῶν ὅλων, ἐμοὶ προσίτω.
</p></div>

<div type="textpart" subtype="section" n="169"><p> τῶν μὲν οὖν ἄλλων οἱ μὲν ἕνεκα τοῦ τὸν
Αἰγυπτιακὸν ἐζηλωκέναι τῦφον ἀφηνιάζοντες οὐ
προσεῖχον τοῖς λεγομένοις, οἱ δὲ φόβῳ κολάσεως

<pb n="6.532"/>

ἴσως ἐγγυτέρω προσελθεῖν οὐκ ἐθάρρουν ἢ τὴν ἐκ
Μωυσέως τίσιν δεδιότες ἢ τὴν ἐκ τοῦ πλήθους
ἐπανάστασιν· ἀεὶ γὰρ οἱ πολλοὶ τοῖς μὴ συναπονοουμένοις
 ἐπιτίθενται.</p></div>

<div type="textpart" subtype="section" n="170"><p>μία δ᾿ ἐξ ἁπάντων ἡ
λεγομένη Λευϊτικὴ φυλὴ τοῦ κηρύγματος ἐπακούσασα
καθάπερ ἀφ᾿ ἑνὸς συνθήματος ἔθει μετὰ
σπουδῆς, τῇ ποδωκείᾳ τὴν προθυμίαν ἐπιδεικνυμένη
καὶ τὴν ὀξύτητα τῆς εἰς εὐσέβειαν ψυχικῆς  <milestone unit="altpage" n="161"/> ὁρμῆς.
</p></div>

<div type="textpart" subtype="section" n="171"><p> οὓς ἰδὼν Μωυσῆς ὥσπερ ἀπὸ βαλβῖδος ἁμιλλωμένους
“εἰ μὴ μόνον τοῖς σώμασιν” εἶπεν “ἐπισπεύδετε
τὴν πρὸς ἡμᾶς ἄφιξιν ἀλλὰ καὶ ταῖς
διανοίαις, αὐτίκα μαρτυρηθήσεται· ξίφος ἀναλαβὼν
ἕκαστος τοὺς μυρίων ἄξια θανάτων εἰργασμένους,
οἳ τὸν ἀληθῆ θεὸν καταλιπόντες τοὺς ψευδωνύμους
ἐδημιούργησαν φθαρταῖς καὶ γενηταῖς οὐσίαις τὴν
τοῦ ἀφθάρτου καὶ ἀγενήτου πρόσρησιν ἐπιφημίσαντες,
συγγενεῖς καὶ φίλους ἀποκτεινάτω φιλίαν
καὶ συγγένειαν ὑπολαβὼν εἶναι μόνην ἀνδρῶν
 ἀγαθῶν ὁσιότητα.</p></div>

<div type="textpart" subtype="section" n="172"><p>” οἱ δὲ τὴν παραίνεσιν ἑτοιμότητι
φθάσαντες, ἐπεὶ καὶ τὰς γνώμας ἔτυχον
ἠλλοτριωμένοι σχεδὸν ἀφ᾿ οὗ τὸ παρανόμημα
γενόμενον εἶδον, ἀναιροῦσιν ἡβηδὸν εἰς τρισχιλίους
τῶν πρὸ μικροῦ φιλτάτων. κειμένων δ᾿ ἐν ἀγορᾷ
μέσῃ τῶν σωμάτων, ἡ πληθὺς θεασαμένη τοὺς
μὲν ᾠκτίσατο, τὸ δὲ τῶν κτεινόντων ἔνθερμον ἔτι
καὶ μεστὸν ὀργῆς παράστημα καταδείσασα φόβῳ
 νουθετεῖται.</p></div>

<div type="textpart" subtype="section" n="173"><p>Μωυσῆς δὲ τὴν ἀριστείαν ἀποδεξάμενος
γέρας ἐπενόησε καὶ ἐβεβαίωσε τῇ πράξει

<pb n="6.534"/>

τὸ οἰκεῖον· ἔδει γὰρ τοὺς ὑπὲρ θεοῦ τιμῆς ἑκούσιον
πόλεμον ἀραμένους καὶ βραχεῖ καιρῷ κατωρθωκότας
ἀξιωθῆναι τῆς θεραπείας αὐτοῦ λαχόντας
ἱερωσύνην.
</p></div>

<div type="textpart" subtype="section" n="174"><p> <milestone unit="altchapter" n="33"/> Ἐπεὶ δ᾿ οὐ μία τάξις τῶν ἱερωμένων,
ἀλλ᾿ οἷς μὲν ἐπιτέτραπται τὰ περὶ τὰς εὐχὰς καὶ
θυσίας καὶ τὰς ἄλλας ἱερουργίας ἄχρι τῶν ἀδύτων
ἰοῦσιν, οἷς δὲ τούτων μὲν οὐδέν, ἐπιμέλειαι δὲ καὶ
φυλακαὶ μεθ᾿ ἡμέραν καὶ νύκτωρ τοῦ τε ἱεροῦ
καὶ τῶν ἐν αὐτῷ, οὓς νεωκόρους ἔνιοι καλοῦσιν,
ἡ πολλοῖς πολλαχοῦ μυρίων αἰτία κακῶν γενομένη
περὶ πρωτείων στάσις ἐπεπόλασε κἀνταῦθα, τῶν
νεωκόρων ἐπιθεμένων τοῖς ἱερεῦσι καὶ τὴν ἐκείνων
τιμὴν παρασπάσασθαι διανοηθέντων· καὶ τοῦτ᾿ εὐμαρῶς
ἤλπισαν ἔσεσθαι πολλαπλασίους τὸν ἀριθμὸν
 ὄντες.</p></div>

<div type="textpart" subtype="section" n="175"><p>ὑπὲρ δὲ τοῦ μὴ δοκεῖν ἰδίᾳ γνώμῃ
νεωτερίζειν καὶ τὴν πρεσβυτάτην τῶν δώδεκα
φυλῶν συμφρονεῖν ἀναπείθουσιν, ᾗ πολλοὶ τῶν
εἰκαιοτέρων ἐπηκολούθησαν ὡς ἔχειν δυναμένῃ
 πρεσβεῖον ἡγεμονίας.</p></div>

<div type="textpart" subtype="section" n="176"><p>μέγαν τοῦτον ἐπιτειχισμὸν
ἔγνω Μωυσῆς φυόμενον καθ᾿ αὑτοῦ· τὸν γὰρ
ἀδελφὸν ἀρχιερέα κατὰ τὰ χρησθέντα λόγια ᾕρητο,
διαβολαὶ δ᾿ ἦσαν ὡς τοὺς μὲν χρησμοὺς ἐπιψευσαμένου,
ποιησαμένου δὲ τὴν αἵρεσιν διὰ τὴν
 οἰκειότητα καὶ τὴν πρὸς τὸν ἀδελφὸν εὔνοιαν.</p></div>

<div type="textpart" subtype="section" n="177"><p>ἐφ᾿
οἷς εἰκότως ἀνιαθείς, εἰ μὴ μόνον ἀπιστεῖται διὰ
τοσούτων ἐλέγχων τὴν ἑαυτοῦ πίστιν ἐπιδειξάμενος,
ἀλλὰ καὶ ἐπ᾿  <milestone unit="altpage" n="162"/> ἔργοις ἅπερ ἀναφέρεται πρὸς



<pb n="6.536"/>

θεοῦ τιμήν, δι᾿ ἃ μόνα καὶ τὸν ἐν τοῖς ἄλλοις
τὸ ἦθος κατεψευσμένον ἀναγκαῖον ἦν ἀληθεύειν—ἀλήθεια
γὰρ ὀπαδὸς θεοῦ—, λόγοις μὲν ἀναδιδάσκειν
περὶ τῆς ἑαυτοῦ προαιρέσεως οὐκ ἐδοκίμαζε,
τὸ μεταπείθειν ἐπιχειρεῖν τοὺς προκαταληφθέντας
ἐναντίαις δόξαις ἀργαλέον εἰδώς, ἱκετεύει δὲ τὸν
θεὸν ἐμφανεῖς ἀποδείξεις αὐτοῖς παρασχεῖν περὶ
τοῦ μηδὲν ἐψεῦσθαι κατὰ τὴν τῆς ἱερωσύνης αἵρεσιν.
</p></div>

<div type="textpart" subtype="section" n="178"><p> ὁ δὲ κελεύει δώδεκα ῥάβδους λαβεῖν ταῖς φυλαῖς
ἰσαρίθμους καὶ τὰ μὲν τῶν ἄλλων ὀνόματα φυλάρχων
ἐπιγράψαι ταῖς ἕνδεκα, τῇ δὲ λοιπῇ τὸ τοῦ
ἀδελφοῦ καὶ ἀρχιερέως, εἶτ᾿ εἰς τὸν νεὼν ἄχρι τῶν
ἀδύτων εἰσενεγκεῖν· ὁ δὲ τὰ προσταχθέντα ποιήσας
 ἐκαραδόκει τὸ ἀποβησόμενον.</p></div>

<div type="textpart" subtype="section" n="179"><p>τῇ δ᾿ ὑστεραίᾳ
λογίῳ πληχθείς, ἅπαντος τοῦ ἔθνους παρεστῶτος,
εἰσέρχεται καὶ τὰς ῥάβδους ἐκκομίζει, τὰς μὲν
ἄλλας οὐδὲν διάφορον ἐχούσας, μίαν δ᾿ ἐφ᾿ ᾗ
τοὔνομα ἐπεγέγραπτο τοῦ ἀδελφοῦ τεθαυματουργημένην·
οἷα γὰρ φυτὸν εὐγενὲς ἅπασα νέους βλαστοὺς
ἐξέφυσε καὶ ὑπ᾿ εὐφορίας καρπῶν ἔβριθεν.
</p></div>

<div type="textpart" subtype="section" n="180"><p> <milestone unit="altchapter" n="34"/> οἱ δὲ καρποὶ κάρυα ἦσαν, ἃ φύσιν
ἐναντίαν ἔχει τοῖς ἄλλοις· ἐπὶ γὰρ τῶν πλείστων,
σταφυλῆς, ἐλαίας, μήλων, διαφέρει τὸ σπέρμα καὶ
τὸ ἐδώδιμον, ἃ διαφέροντα τόποις χωρίζεται· τὸ
μὲν γὰρ ἐδώδιμον ἔξω, τὸ δὲ σπέρμα εἴσω κατακέκλεισται·
τοῦ δὲ καρύου ταὐτόν ἐστι τό τε σπέρμα
καὶ τὸ ἐδώδιμον, ἀμφοτέρων εἰς μίαν ἰδέαν ἀποκριθέντων,
καὶ τόπος εἷς ὁ ἐντὸς ὠχυρωμένος καὶ
περιπεφρουρημένος ἕρκει διπλῷ, τῷ μὲν ἐκ φλοιοῦ
πάνυ βαθέος, τῷ δ᾿ οὐδὲν ἀποδέοντι ξυλίνου κατασκευάσματος·

<pb n="6.538"/>
 ἀφ᾿ οὗ τελείαν ἀρετὴν αἰνίττεται.</p></div>

<div type="textpart" subtype="section" n="181"><p>ὥσπερ
γὰρ ἐν καρύῳ ταὐτόν ἐστιν ἀρχὴ καὶ τέλος,
ἀρχὴ μὲν ᾗ σπέρμα, τέλος δὲ ᾗ καρπός, οὕτως ἔχει
καὶ ἐπὶ τῶν ἀρετῶν· ἑκάστῃ γὰρ συμβέβηκεν εἶναι
καὶ ἀρχὴν καὶ τέλος, ἀρχὴν μέν, ὅτι οὐκ ἐξ ἑτέρας
δυνάμεως ἀλλ᾿ ἐξ ἑαυτῆς φύεται, τέλος δέ, ὅτι
πρὸς αὐτὴν ὁ κατὰ φύσιν βίος σπεύδει.
</p></div>

<div type="textpart" subtype="section" n="182"><p> μία μὲν αἰτία ἥδε, λέγεται δὲ καὶ ἑτέρα τῆς προτέρας
ἐμφαντικωτέρα· καρύου τὸ μὲν φλοιῶδές ἐστι
πικρόν, τὸ δ᾿ εἴσω περικείμενον ὡσανεὶ ξύλινον
ἕρκος στιφρὸν εὖ μάλα καὶ κραταιόν, οἷς ἀμφοτέροις
ὁ καρπὸς ἐγκατακεκλεισμένος οὐκ ἔστιν εὔληπτος.
</p></div>

<div type="textpart" subtype="section" n="183"><p> τοῦτο ποιεῖται σύμβολον ἀσκητικῆς ψυχῆς, ἀφ᾿ οὗ
προτρέπειν αὐτὴν οἴεται δεῖν ἐπ᾿ ἀρετὴν ἀναδιδάσκων,
ὅτι πόνῳ προεντυχεῖν ἀναγκαῖον· πικρὸν δὲ
καὶ ἀντιτυπὲς καὶ σκληρὸν ὁ πόνος, ἐξ οὗ φύεται
τἀγαθόν, οὗ χάριν οὐ μαλακιστέον. </p></div>

<div type="textpart" subtype="section" n="184"><p>ὁ <milestone unit="altpage" n="163"/> μὲν γὰρ
τὸν πόνον φεύγων φεύγει καὶ τὰ ἀγαθά, ὁ δὲ
τλητικῶς καὶ ἀνδρείως ὑπομένων τὰ δυσκαρτέρητα
σπεύδει πρὸς μακαριότητα· οὐ γὰρ ἁβροδιαίτοις
καὶ τὴν ψυχὴν ἐκτεθηλυμμένοις καὶ τὸ σῶμα διαρρέουσιν
ὑπὸ τῆς καθ᾿ ἑκάστην ἡμέραν ἀδιαστάτου
θρύψεως ἀρετὴ πέφυκεν ἐνδιαιτᾶσθαι, κακουμένη
δὲ μετανίσταται πρότερον ἀπόλειψιν χρηματίσασα
 πρὸς τὸν ἄρχοντα τὸν ὀρθὸν λόγον.</p></div>

<div type="textpart" subtype="section" n="185"><p>ἀλλ᾿ εἰ
δεῖ τἀληθὲς εἰπεῖν, ὁ φρονήσεως καὶ σωφροσύνης
ἀνδρείας τε καὶ δικαιοσύνης ἱερώτατος θίασος
ἀσκητὰς μετατρέχει καὶ ὅσοι τὸν αὐστηρὸν καὶ
σκληροδίαιτον βίον, ἐγκράτειαν καὶ καρτερίαν,



<pb n="6.540"/>

ζηλοῦσι σὺν εὐτελείᾳ καὶ ὀλιγοδεΐᾳ, δι᾿ ὧν τὸ
κυριώτατον τῶν ἐν ἡμῖν, ὁ λογισμός, εἰς ὑγείαν
ἄνοσον καὶ εὐεξίαν ἐπιδίδωσι καθελὼν τὸν βαρὺν
τοῦ σώματος ἐπιτειχισμόν, ὃν οἰνοφλυγίαι καὶ
ὀψοφαγίαι καὶ λαγνεῖαι καὶ αἱ ἄλλαι ἀπλήρωτοι
ἐπιθυμίαι συνεκρότησαν γεννήσασαι τὴν ἀντίπαλον
 ἀγχινοίας πολυσαρκίαν.</p></div>

<div type="textpart" subtype="section" n="186"><p>λέγεται μέντοι καὶ τῶν
ἐν ἔαρι βλαστάνειν εἰωθότων δένδρων ἡ ἀμυγδαλῆ
καὶ πρῶτον ἀνθεῖν εὐαγγελιζομένη φορὰν ἀκροδρύων
καὶ ὕστατον φυλλορροεῖν τὴν ἐπέτειον πρὸς
μήκιστον ἀποτείνουσα τῆς χλόης εὐγηρίαν· ὧν
ἑκάτερον ποιεῖται σύμβολον τῆς ἱερατικῆς φυλῆς,
αἰνιττόμενος ὅτι καὶ πρώτη καὶ ὑστάτη τοῦ
σύμπαντος ἀνθρώπων γένους ἀνθήσει, καθ᾿ ὃν ἂν
χρόνον δόξῃ τῷ θεῷ ταῖς ἐαριναῖς τροπαῖς ἐξομοιῶσαι
τὸν ἡμέτερον βίον ἀνελόντι τὴν ἐπίβουλον
καὶ τοῦ κακοδαιμονεῖν πηγὴν πλεονεξίαν.
</p></div>

<div type="textpart" subtype="section" n="187"><p> <milestone unit="altchapter" n="35"/> Ἐπειδὴ τοίνυν τῷ τελειοτάτῳ ἡγεμόνι
τέτταρα δεῖν ἔφαμεν προσεῖναι, βασιλείαν καὶ
νομοθετικὴν ἕξιν καὶ ἱερωσύνην καὶ προφητείαν,
ἵνα διὰ μὲν τῆς νομοθετικῆς προστάττῃ ἃ δεῖ καὶ
ἀπαγορεύῃ ἃ μὴ δεῖ πράττειν, διὰ δὲ τῆς ἱερωσύνης
μὴ μόνον τἀνθρώπεια ἀλλὰ καὶ τὰ θεῖα διέπῃ, διὰ
δὲ τῆς προφητείας ὅσα μὴ λογισμῷ καταλαμβάνεται
θεσπίζῃ, διειλεγμένος περὶ τῶν πρώτων
τριῶν καὶ ἐπιδεδειχὼς Μωυσῆν ἄριστον βασιλέα



<pb n="6.542"/>

καὶ νομοθέτην καὶ ἀρχιερέα τὸ τελευταῖον ἔρχομαι
δηλώσων, ὅτι καὶ προφήτης γέγονε δοκιμώτατος.
</p></div>

<div type="textpart" subtype="section" n="188"><p> οὐκ ἀγνοῶ μὲν οὖν, ὡς πάντ᾿ εἰσὶ χρησμοί, ὅσα ἐν
ταῖς ἱεραῖς βίβλοις ἀναγέγραπται, χρησθέντες δι᾿
αὐτοῦ· λέξω δὲ τὰ ἰδιαίτερα, πρότερον εἰπὼν ἐκεῖνο·
τῶν λογίων τὰ μὲν ἐκ προσώπου τοῦ θεοῦ λέγεται
δι᾿ ἑρμηνέως τοῦ θείου προφήτου, τὰ δ᾿ ἐκ πεύσεως
καὶ ἀποκρίσεως ἐθεσπίσθη, τὰ δ᾿ ἐκ προσώπου
Μωυσέως ἐπιθειάσαντος καὶ ἐξ αὑτοῦ κατασχεθέντος.
</p></div>

<div type="textpart" subtype="section" n="189"><p> τὰ μὲν οὖν πρῶτα ὅλα δι᾿ ὅλων ἀρετῶν
θείων δείγματά ἐστι, τῆς τε  <milestone unit="altpage" n="164"/> ἵλεω καὶ εὐεργέτιδος,
δι᾿ ὧν ἅπαντας μὲν ἀνθρώπους πρὸς καλοκἀγαθίαν
ἀλείφει, μάλιστα δὲ τὸ θεραπευτικὸν αὐτοῦ γένος,
ᾧ τὴν πρὸς εὐδαιμονίαν ἄγουσαν ἀνατέμνει ὁδόν·
</p></div>

<div type="textpart" subtype="section" n="190"><p> τὰ δὲ δεύτερα μῖξιν ἔχει καὶ κοινωνίαν, πυνθανομένου
μὲν τοῦ προφήτου περὶ ὧν ἐπεζήτει, ἀποκρινομένου
δὲ τοῦ θεοῦ καὶ διδάσκοντος· τὰ δὲ
τρίτα ἀνατίθεται τῷ νομοθέτῃ, μεταδόντος αὐτῷ
τοῦ θεοῦ τῆς προγνωστικῆς δυνάμεως, ᾗ θεσπιεῖ
 τὰ μέλλοντα.</p></div>

<div type="textpart" subtype="section" n="191"><p>τὰ μὲν οὖν πρῶτα ὑπερθετέον, μείζω
γάρ ἐστιν ἢ ὡς ὑπ᾿ ἀνθρώπου τινὸς ἐπαινεθῆναι,
μόλις ἂν ὑπ᾿ οὐρανοῦ τε καὶ κόσμου καὶ τῆς τῶν
ὅλων φύσεως ἀξίως ἐγκωμιασθέντα, καὶ ἄλλως
λέγεται ὡσανεὶ δι᾿ ἑρμηνέως· ἑρμηνεία δὲ καὶ
προφητεία διαφέρουσι. περὶ δὲ τῶν δευτέρων αὐτίκα
πειράσομαι δηλοῦν συνυφήνας αὐτοῖς καὶ τὸ
τρίτον εἶδος, ἐν ᾧ τὸ τοῦ λέγοντος ἐνθουσιῶδες
ἐμφαίνεται, καθ᾿ ὃ μάλιστα καὶ κυρίως νενόμισται
προφήτης.

<pb n="6.544"/>
</p></div>

<div type="textpart" subtype="section" n="192"><p> <milestone unit="altchapter" n="36"/> Τῆς δ᾿ ὑποσχέσεως ἀρκτέον ὧδε.
τέτταρές εἰσι τόποι διὰ πεύσεως καὶ ἀποκρίσεως
χρησμοῖς νομοθετηθέντες, μικτὴν ἔχοντες δύναμιν·
τῇ μὲν γὰρ ὁ προφήτης ἐνθουσιᾷ πυνθανόμενος,
τῇ δὲ ὁ πατὴρ θεσπίζει λόγου καὶ ἀποκρίσεως
μεταδιδούς. ἔστι δὲ πρῶτος, ὃς οὐχ ὅτι Μωυσῆν
ὁσιώτατον τῶν πώποτε γενομένων ἀλλὰ καὶ
 τὸν ἐπὶ βραχὺ γευσάμενον εὐσεβείας ὤργισεν.</p></div>

<div type="textpart" subtype="section" n="193"><p>
<note n="6.544.1">? ὤργισ᾿ ἄν.</note>
 ἐξ
ἀνομοίων τις γενόμενος ἄνθρωπος νόθος, Αἰγυπτίου
μὲν πατρός, μητρὸς δὲ Ἰουδαίας, τῶν μὲν ταύτης
πατρίων ἐθῶν ἠλόγησε, πρὸς δὲ τὴν Αἰγυπτιακήν,
ὡς λόγος, ἀπέκλινεν ἀσέβειαν τὴν τῶν ἀνδρῶν
 ζηλώσας ἀθεότητα.</p></div>

<div type="textpart" subtype="section" n="194"><p>μόνοι γὰρ σχεδὸν ἁπάντων
ἐθνῶν Αἰγύπτιοι γῆν ἐπετείχισαν οὐρανῷ, τὴν μὲν
ἰσοθέων τιμῶν ἀξιώσαντες, τῷ δ᾿ οὐδὲν γέρας ἐξαίρετον
ἀπονείμαντες, ὡς δέον πρὸ τῶν βασιλείων
τὰς ἐσχατιὰς περιέπειν—ἐν γὰρ κόσμῳ βασίλειον
μὲν ἱερώτατον οὐρανός, ἐσχατιὰ δὲ γῆ, καθ᾿ ἑαυτὴν
μὲν ἀξιοσπούδαστος, εἰς δὲ σύγκρισιν ἰοῦσα αἰθέρος
ἀπολειπομένη τοσοῦτον ὅσον σκότος μὲν φωτός,
νὺξ δὲ ἡμέρας, φθορὰ δ᾿ ἀφθαρσίας καὶ θνητὸς
 θεοῦ—.</p></div>

<div type="textpart" subtype="section" n="195"><p>τῆς γὰρ χώρας οὐχ ὑετῷ καθάπερ αἱ ἄλλαι
νιφομένης, ἀλλὰ ταῖς τοῦ ποταμοῦ πλημμύραις
εἰωθυίας ἀνὰ πᾶν ἔτος λιμνάζεσθαι, θεοπλαστοῦσι
τῷ λόγῳ τὸν Νεῖλον Αἰγύπτιοι ὡς ἀντίμιμον οὐρανοῦ






<pb n="6.546"/>

γεγονότα καὶ περὶ τῆς χώρας σεμνηγοροῦσιν.
</p></div>

<div type="textpart" subtype="section" n="196"><p> <milestone unit="altchapter" n="37"/> ὁ δὴ μικτὸς οὗτος ἐκεῖνος
διενεχθείς τινι τῶν ἀπὸ τοῦ ὁρατικοῦ καὶ ἐπιστημονικοῦ
γένους, ἀκράτωρ ὑπ᾿ ὀργῆς αὐτὸς αὑτοῦ
γενόμενος καὶ ἅμα τῆς Αἰγυπτιακῆς ἀθεότητος
ζηλωτὴς ὤν, ἀπὸ γῆς εἰς οὐρανὸν ἔτεινε τὴν ἀσέβειαν
 <milestone unit="altpage" n="165"/> ἐπαράτῳ καὶ ἐναγεῖ καὶ μεμιασμένῃ ψυχῇ
τε καὶ γλώττῃ καὶ πάσῃ τῇ φωνῆς ὀργανοποιίᾳ
καταρασάμενος δι᾿ ὑπερβολὴν κακιῶν
<note n="6.546.1">MSS. κακῶν.</note>
 ὃν οὐδ᾿ ὑπὸ
πάντων ἀλλὰ μόνων τῶν ἀρίστων εὐλογεῖσθαι
 θέμις, ὅσοι τὰς τελείας καθάρσεις ἐδέξαντο.</p></div>

<div type="textpart" subtype="section" n="197"><p>διὸ
καὶ θαυμάσας τὴν φρενοβλάβειαν καὶ τὴν τοῦ
θράσους ὑπερβολήν, καίτοι γ᾿ ὑπόπλεως ὢν παραστήματος
εὐγενοῦς καὶ ἱέμενος αὐτοχειρίᾳ διαρτῆσαι
τὸν ἄνθρωπον, ἔδεισε μὴ κουφοτέραν ἀναπράξῃ
τιμωρίαν· ἰσόρροπον γὰρ ἐπινοῆσαι πρὸς τοσαύτην
 ἀσέβειαν κόλασιν ἄνθρωπος οὐκ ἂν ἴσχυσεν.</p></div>

<div type="textpart" subtype="section" n="198"><p>ἐπεὶ
δὲ καὶ τῷ μὴ σέβειν
<note n="6.546.2">MSS. σέβοντι.</note>
 θεὸν ἕπεται τὸ μήτε γονεῖς
μήτε πατρίδα μήτ᾿ εὐεργέτας τιμᾶν, ὁ δὲ δὴ
πρὸς τῷ μὴ σέβειν καὶ κακηγορεῖν τολμῶν τίνα
μοχθηρίας ὑπερβολὴν ἀπολέλοιπε; καίτοι καὶ
τὸ κακηγορεῖν ἧττον ἐν συγκρίσει κατάρας· ἀλλὰ
γλωσσαλγία καὶ ἀχάλινον στόμα ὅταν ἐκνόμοις
ἀφροσύναις ὑπηρετῶσι, πάντως τι καινουργεῖται
 τῶν ἀθέσμων.</p></div>

<div type="textpart" subtype="section" n="199"><p>ὦ ἄνθρωπε, καταρᾶταί τις θεόν;
τίνα καλῶν ἕτερον θεὸν εἰς τὴν τῆς ἀρᾶς βεβαίωσιν;
ἢ δῆλον ὅτι αὐτὸν κατ᾿ αὐτοῦ; ἄπαγε βεβήλων
καὶ ἀνοσίων ἐνθυμηάτων. καλὸν ἐκνίψασθαι
τὴν ἀθλίαν ψυχὴν ἐπηρεασθεῖσαν μὲν ὑπὸ φωνῆς,
διακόνοις δὲ τοῖς ὠσὶ χρησαμένην, αἰσθήσει τυφλῇ.



<pb n="6.548"/>
</p></div>

<div type="textpart" subtype="section" n="200"><p>
  καὶ οὔτε ἡ γλῶττα τοῦ τοσοῦτον ἀσέβημα φθεγξαμένου
παρείθη οὔτε τὰ τοῦ μέλλοντος ἀκούειν ὦτα
ἐπεφράχθη; εἰ μὴ ἄρα κατὰ πρόνοιαν τῆς δίκης,
ἥτις οὔτ᾿ ἀγαθὸν ὑπερβάλλον οὔτε μέγιστον κακὸν
οἴεται δεῖν ἐπισκιάζεσθαι, πρὸς ἔλεγχον ἐναργέστατον
ἀρετῆς ἢ κακίας, ἵνα τὴν μὲν ἀποδοχῆς τὴν
 δὲ τιμωρίας ἀξιώσῃ.</p></div>

<div type="textpart" subtype="section" n="201"><p>διὰ τοῦτο τὸν μὲν εἰς εἱρκτὴν
ἀπαχθέντα κελεύει δεθῆναι, ποτνιᾶται δὲ τὸν θεὸν
ἱλασάμενος ταῖς ἀνάγκαις τῶν αἰσθήσεων, δι᾿ ὧν
καὶ βλέπομεν ἃ μὴ θέμις ὁρᾶν καὶ ἀκούομεν ὧν
μὴ θέμις ἀκούειν, ὅ τι χρὴ παθεῖν τὸν εὑρετὴν
ἀσεβήματος καὶ ἀνοσιουργήματος ἐκτόπου καὶ
 ξένου δηλῶσαι.</p></div>

<div type="textpart" subtype="section" n="202"><p>ὁ δὲ προστάττει καταλευσθῆναι,
προσήκουσαν οἶμαι δίκην ὑπολαβὼν τὴν διὰ λίθων
κατ᾿ ἀνδρὸς λιθίνην καὶ ἀπόκροτον ψυχὴν ἔχοντος
καὶ ἅμα βουλόμενος πάντας τοὺς ἀπὸ τοῦ ἔθνους
συνεφάψασθαι τῆς κολάσεως, οὓς ᾔδει σφόδρα τραχέως
ἐνεγκόντας καὶ φονῶντας· μόνης δ᾿ ὡς ἔοικε
τῆς διὰ βλημάτων ἔμελλον αἱ τοσαῦται μυριάδες
ἐφάπτεσθαι.
</p></div>

<div type="textpart" subtype="section" n="203"><p> Μετὰ δὲ τὴν τοῦ ἀνοσίου καὶ παλαμναίου τίσιν
ἐγράφη διάταγμα καινόν, οὐκ ἄν ποτε προηγουμένης
ἀξιωθὲν γραφῆς, ἀλλ᾿ αἱ ἀπροσδόκητοι
νεωτεροποιίαι καινοὺς νόμους εἰς ἀνακοπὴν  <milestone unit="altpage" n="166"/> ἁμαρτημάτων
ἐπιζητοῦσιν. αὐτίκα γοῦν νομοθετεῖται
τάδε· ὃς ἂν καταράσηται θεόν, ἁμαρτίας ἔνοχος



<pb n="6.550"/>

ἔστω, ὃς δ᾿ ἂν ὀνομάσῃ τὸ ὄνομα κυρίου, θνῃσκέτω.
 εὖ γ᾿, ὦ πάνσοφε, μόνος ἀμιγοῦς ἠκρατίσω σοφίας·</p></div>

<div type="textpart" subtype="section" n="204"><p>
τοῦ καταρᾶσθαι χεῖρον τὸ ὀνομάζειν ὑπείληφας·
<note n="6.550.1">Cohn puts a note of interrogation here, which I do not understand. Better perhaps, as two MSS., ὑπειληφώς.</note>

οὐ γὰρ ἂν τὸν μὲν βαρύτατον ἀσέβημα εἰργασμένον
ἐπεκούφιζες διημαρτηκόσιν ἐπιεικέστερον συντάττων,
κατὰ δὲ τοῦ βραχύτερον ἠδικηκέναι
δόξαντος τὴν ἀνωτάτω τιμωρίαν, θάνατον, ὥριζες.
</p></div>

<div type="textpart" subtype="section" n="205"><p> <milestone unit="altchapter" n="38"/> ἀλλ᾿ ὡς ἔοικε “θεοῦ” τὰ νῦν οὐχὶ
τοῦ πρώτου καὶ γεννητοῦ τῶν ὅλων ἀλλὰ τῶν ἐν
ταῖς πόλεσι μέμνηται· ψευδώνυμοι δ᾿ εἰσὶ γραφέων
καὶ πλαστῶν τέχναις δημιουργούμενοι· ξοάνων γὰρ
καὶ ἀγαλμάτων καὶ τοιουτοτρόπων ἀφιδρυμάτων
ἡ οἰκουμένη μεστὴ γέγονεν, ὧν τῆς βλασφημίας
ἀνέχειν ἀναγκαῖον, ἵνα μηδεὶς ἐθίζηται τῶν Μωυσέως
γνωρίμων συνόλως θεοῦ προσρήσεως ἀλογεῖν·
 ἀξιονικοτάτη γὰρ καὶ ἀξιέραστος ἡ κλῆσις.</p></div>

<div type="textpart" subtype="section" n="206"><p>εἰ δέ
τις οὐ λέγω βλασφημήσειεν εἰς τὸν ἀνθρώπων καὶ
θεῶν κύριον, ἀλλὰ καὶ τολμήσειεν ἀκαίρως αὐτοῦ
φθέγξασθαι τοὔνομα, θάνατον ὑπομεινάτω τὴν δίκην.
</p></div>

<div type="textpart" subtype="section" n="207"><p> οὐδὲ γὰρ τῶν φυτευσάντων καίτοι θνητῶν
ὑπαρχόντων οἷς μέλει γονέων τιμῆς τὰ ὀνόματα
προφέρουσιν, ἀλλὰ τὰ κύρια διὰ τὸν ἐπ᾿ αὐτοῖς
σεβασμὸν ἡσυχάζοντες τοῖς τῆς φύσεως ἀνακαλοῦσι
πατέρα καὶ μητέρα προσαγορεύοντες, δι᾿ ὧν εὐθὺς
αἰνίττονται τὰς ἐξ ἐκείνων ἀνυπερβλήτους εὐεργεσίας




<pb n="6.552"/>
 καὶ τὴν αὑτῶν εὐχάριστον διάθεσιν.</p></div>

<div type="textpart" subtype="section" n="208"><p>ἔτι νῦν
<note n="6.552.1">Cohn would read ἔτι τοίνυν comparing <hi rend="italic">De Abr.</hi> 158. But ἐπιχειρῶμεν there is the interrogative subjunctive, ἀξιούσθωσαν here imperative, i.e. “let them still be thought worthy, if it is possible” (which of course it is not). In this case it seems to be better to retain νῦν, and to expunge the mark of interrogation which Cohn places after ὄνομα.</note>

συγγνώμης ἀξιούσθωσαν οἱ κατ᾿ ἐπισυρμὸν γλώττης
ἀκαιρευόμενοι καὶ λόγων ἀναπλήρωμα ποιούμενοι
τὸ ἁγιώτατον καὶ θεῖον ὄνομα.
</p></div>

<div type="textpart" subtype="section" n="209"><p> <milestone unit="altchapter" n="39"/> Μετὰ δὲ τὴν τοῦ γεννητοῦ τῶν ὅλων
τιμὴν τὴν ἱερὰν ἑβδόμην ἐσέμνυνεν ὁ προφήτης
ἰδὼν αὐτῆς ὀξυωπεστέροις ὄμμασι κάλλος ἐξαίσιον
ἐνεσφραγισμένον οὐρανῷ τε καὶ τῷ σύμπαντι
κόσμῳ καὶ ὑπὸ τῆς φύσεως αὐτῆς ἀγαλματοφορούμενον.
</p></div>

<div type="textpart" subtype="section" n="210"><p> εὕρισκε γὰρ αὐτὴν τὸ μὲν πρῶτον ἀμήτορα,
γενεᾶς τῆς θήλεος ἀμέτοχον, ἐκ μόνου πατρὸς
σπαρεῖσαν ἄνευ σπορᾶς καὶ γεννηθεῖσαν ἄνευ
κυήσεως· ἔπειτα δ᾿ οὐ ταῦτα μόνον κατεῖδεν, ὅτι
παγκάλη καὶ ἀμήτωρ, ἀλλ᾿ ὅτι καὶ ἀειπάρθενος,
οὔτ᾿ ἐκ μητρὸς οὔτε μήτηρ οὔτ᾿ ἐκ  <milestone unit="altpage" n="167"/> φθορᾶς οὔτε
φθαρησομένη· εἶτ᾿ ἐκ τρίτου κατενόησεν αὐτὴν ἐξετάζων
καὶ κόσμου γενέθλιον, ἣν ἑορτάζει μὲν
οὐρανός, ἑορτάζει δὲ γῆ καὶ τὰ ἐν γῇ γανύμενα καὶ
 ἐνευφραινόμενα τῇ παναρμονίῳ ἑβδομάδι.</p></div>

<div type="textpart" subtype="section" n="211"><p>ταύτης
ἕνεκα τῆς αἰτίας ὁ πάντα μέγας Μωυσῆς ἐδικαίωσε
τοὺς ἐγγραφέντας αὐτοῦ τῇ ἱερᾷ πολιτείᾳ θεσμοῖς
φύσεως ἑπομένους πανηγυρίζειν, ἐν ἱλαραῖς διάγοντας
εὐθυμίαις, ἀνέχοντας μὲν ἔργων καὶ τεχνῶν
τῶν εἰς πορισμὸν καὶ πραγματειῶν ὅσαι κατὰ βίου
ζήτησιν, ἄγοντας δ᾿ ἐκεχειρίαν· καὶ διαφειμένους
πάσης ἐπιπόνου καὶ καματηρᾶς φροντίδος, σχολάζοντας


<pb n="6.554"/>

οὐχ ὡς ἔνιοι γέλωσιν ἢ παιδιαῖς ἢ μίμων
ἢ ὀρχηστῶν ἐπιδείξεσι, περὶ ἃς κηραίνουσι καὶ
δυσθανατοῦσιν οἱ θεατρομανοῦντες καὶ διὰ τῶν
ἡγεμονικωτάτων αἰσθήσεων, ὁράσεως καὶ ἀκοῆς,
δούλην ἀπεργαζόμενοι τὴν φύσει βασιλίδα ψυχήν,
 ἀλλὰ μόνῳ τῷ φιλοσοφεῖν·</p></div>

<div type="textpart" subtype="section" n="212"><p>οὐχ ὅπερ μεθοδεύουσιν
οἱ λογοθῆραι καὶ σοφισταὶ πιπράσκοντες ὡς ἄλλο
τι τῶν ὠνίων ἐπ᾿ ἀγορᾶς δόγματα καὶ λόγους, οἳ
φιλοσοφίᾳ κατὰ φιλοσοφίας (ὦ γῆ καὶ ἥλιε !) χρώμενοι
δι᾿ αἰῶνος οὐκ ἐρυθριῶσιν, ἀλλὰ τῷ τῷ ὄντι
φιλοσοφεῖν, ὅπερ ἐκ τριῶν συνύφανται, βουλευμάτων
καὶ λόγων καὶ πράξεων, εἰς ἓν εἶδος ἡρμοσμένων
πρὸς κτῆσιν καὶ ἀπόλαυσιν εὐδαιμονίας.
</p></div>

<div type="textpart" subtype="section" n="213"><p>  τούτου δή τις ἀλογήσας τοῦ διατάγματος,
ἔτι τοὺς χρησμοὺς ἐναύλους ἔχων τοὺς περὶ
τῆς ἱερᾶς ἑβδόμης, οὓς ἐθέσπισεν ἄνευ προφήτου
ὁ θεὸς διὰ φωνῆς—τὸ παραδοξότατον—ὁρατῆς, ἣ
τῶν παρατυγχανόντων ὀφθαλμοὺς ὤτων ἐπήγειρε
μᾶλλον, ἐπὶ φρυγανισμὸν ἐξῄει διὰ μέσου τοῦ
στρατοπέδου πάντας εἰδὼς ἐν ταῖς σκηναῖς ἠρεμοῦντας,
καὶ δρῶν ἔτι τἀδίκημα καταφανὴς ὑπὲρ
 τοῦ μὴ λαθεῖν γίνεται.</p></div>

<div type="textpart" subtype="section" n="214"><p>πυλῶν γὰρ ἔξω προελθόντες
τινὲς εἰς ἐρημίαν, ἵν᾿ ἐν τῷ καθαρωτάτῳ καὶ
ἡσυχάζοντι εὔξωνται, θέαν ἔκνομον ἰδόντες, ξύλων
ὕλην συγκομίζοντα, καὶ δυσανασχετήσαντες ἐμέλλησαν
μὲν αὐτὸν ἀνελεῖν, λογισμῷ δὲ τὸ παρακεκινημένον
τῆς ὀργῆς ἐπισχόντες, ἵνα μήτε ἰδιῶται





<pb n="6.556"/>

πρὸ ἀρχόντων κολάζειν τινὰ δοκῶσι καὶ ταῦτ᾿
ἄκριτον, κἂν ἄλλως τὸ παρανόμημα ᾖ ἐμφανές,
μήτε τοῦ περὶ τὴν ἡμέραν εὐαγοῦς μίασμα φόνου,
κἂν δικαιότατος ᾖ, προσάψηται, συλλαβόντες
ἄγουσιν αὐτὸν ἐπὶ τὸν ἄρχοντα, ᾧ συνήδρευον μὲν
οἱ ἱερεῖς, παρειστήκει δὲ σύμπασα ἡ πληθὺς πρὸς
 ἀκρόασιν.</p></div>

<div type="textpart" subtype="section" n="215"><p>ἔθος γὰρ ἦν, ἀεὶ μὲν κατὰ τὸ παρεῖκον,
προηγουμένως δὲ ταῖς ἑβδόμαις, ὡς ἐδήλωσα καὶ
πρόσθεν, φιλοσοφεῖν, τοῦ μὲν ἡγεμόνος ὑφηγουμένου
καὶ διδάσκοντος ἅ τε  <milestone unit="altpage" n="168"/> χρὴ πράττειν καὶ
λέγειν, τῶν δ᾿ εἰς καλοκἀγαθίαν ἐπιδιδόντων καὶ
 βελτιουμένων τά τε ἤθη καὶ τὸν βίον.</p></div>

<div type="textpart" subtype="section" n="216"><p>ἀφ᾿ οὗ καὶ
εἰσέτι νῦν φιλοσοφοῦσι ταῖς ἑβδόμαις Ἰουδαῖοι τὴν
πάτριον φιλοσοφίαν τὸν χρόνον ἐκεῖνον ἀναθέντες
ἐπιστήμῃ καὶ θεωρίᾳ τῶν περὶ φύσιν· τὰ γὰρ
κατὰ πόλεις προσευκτήρια τί ἕτερόν ἐστιν ἢ διδασκαλεῖα
φρονήσεως καὶ ἀνδρείας καὶ σωφροσύνης
καὶ δικαιοσύνης εὐσεβείας τε καὶ ὁσιότητος καὶ
συμπάσης ἀρετῆς, ᾗ κατανοεῖται καὶ κατορθοῦται
τά τε ἀνθρώπεια καὶ θεῖα;
</p></div>

<div type="textpart" subtype="section" n="217"><p> <milestone unit="altchapter" n="40"/> Τότε μὲν οὖν εἰς εἱρκτὴν ὁ τηλικοῦτον
ἀσέβημα δράσας ἀπάγεται. Μωυσῆς δὲ ἀπορῶν
ὅ τι χρὴ παθεῖν τὸν ἄνθρωπον—ᾔδει γὰρ ἄξια
θανάτου διαπεπραγμένον, ἀλλὰ τίς ἂν γένοιτο τρόπος
ἁρμόζων τῆς τιμωρίας;—ἀφικνεῖται πρὸς τὸ
ἀόρατον ἀοράτῳ ψυχῇ δικαστήριον καὶ ἐπυνθάνετο
τοῦ καὶ πρὶν ἀκοῦσαι πάντ᾿ ἐπισταμένου δικαστοῦ,
 τί κέκρικεν.</p></div>

<div type="textpart" subtype="section" n="218"><p>ὁ δ᾿ ἀποφαίνεται τὴν γνῶσιν,




<pb n="6.558"/>

ὅτι καὶ θνῄσκειν ὀφείλει καὶ οὐχ ἑτέρως ἢ καταλευσθείς,
ἐπειδὴ καὶ τούτῳ καθάπερ καὶ τῷ προτέρῳ
μετέβαλεν ὁ νοῦς εἰς κωφὴν λίθον εἰργασμένῳ
τελεώτατον παρανόμημα, ᾧ σχεδὸν πάντα
τἄλλα ἐμφέρεται, ὅσα περὶ τοῦ σεβασμοῦ τῆς
 ἑβδόμης νενομοθέτηται.</p></div>

<div type="textpart" subtype="section" n="219"><p>διὰ τί; ὅτι οὐχ αἱ βάναυσοι
μόνον ἀλλὰ καὶ αἱ ἄλλαι τέχναι καὶ πραγματεῖαι
καὶ μάλιστα αἱ περὶ πορισμὸν καὶ βίου
ζήτησιν ἢ διὰ πυρός εἰσιν ἢ οὐκ ἄνευ τῶν διὰ
πυρός· ὅθεν ἀπαγορεύει πολλάκις ἐν ταῖς ἑβδόμαις
πῦρ ἐναύειν ὡς ἀρχηγικώτατον αἴτιον καὶ πρεσβύτατον
ἔργον, οὗ ἡσυχάσαντος ἐνενοήθη καὶ τὰ κατὰ
 μέρος ὡς εἰκὸς συνησυχάσειν.</p></div>

<div type="textpart" subtype="section" n="220"><p>ὕλη δὲ ξύλα πυρός,
ὡς τὸν ξυλιζόμενον ἀδελφὸν καὶ συγγενὲς ἁμάρτημα
τῷ καίοντι δρᾶν, τὸ παρανόμημα διπλασιάζοντα,
τῇ μὲν ὅτι προσταχθὲν ἠρεμεῖν συνεκόμιζε, τῇ δ᾿
ὅτι καὶ τοιαῦτα συνεκόμιζεν, ἃ πυρός ἐστιν ὕλη,
τῆς τῶν τεχνῶν ἀρχῆς.
</p></div>

<div type="textpart" subtype="section" n="221"><p> <milestone unit="altchapter" n="41"/> Ἄμφω μὲν οὖν τὰ εἰρημένα τιμωρίας
ἀσεβῶν περιέχει διὰ πεύσεως καὶ ἀποκρίσεως
βεβαιουμένας. ἕτερα δὲ δύο ἐστὶν οὐχὶ τῆς αὐτῆς
ἀλλὰ διαφερούσης ἰδέας, ὧν τὸ μὲν περὶ κλήρου
διαδοχῆς, τὸ δ᾿ ὅσα τῷ δοκεῖν παρὰ καιρὸν  <milestone unit="altpage" n="169"/> ἐπιτελουμένης
ἱερουργίας, περὶ ἧς λεκτέον πρότερον.
</p></div>

<div type="textpart" subtype="section" n="222"><p> τὴν ἀρχὴν τῆς ἐαρινῆς ἰσημερίας πρῶτον ἀναγράφει
μῆνα Μωυσῆς ἐν ταῖς τῶν ἐνιαυτῶν περιόδοις ἀναθεὶς
οὐχ ὥσπερ ἔνιοι χρόνῳ τὰ πρεσβεῖα μᾶλλον
ἢ ταῖς τῆς φύσεως χάρισιν, ἃς ἀνέτειλεν ἀνθρώποις·




<pb n="6.560"/>

κατὰ γὰρ ταύτην τὰ μὲν σπαρτά, ἡ ἀναγκαία
τροφή, τελειογονεῖται, ὁ δὲ τῶν δένδρων καρπὸς
ἡβώντων ἄρτι γεννᾶται δευτέραν ἔχων τάξιν, ὅθεν
καὶ ὀψίγονός ἐστιν· ἀεὶ γὰρ ἐν τῇ φύσει τὰ μὴ λίαν
 ἀναγκαῖα τῶν σφόδρα ἀναγκαίων δεύτερα.</p></div>

<div type="textpart" subtype="section" n="223"><p>σφόδρα
μὲν οὖν ἀναγκαῖα πυροί τε καὶ κριθαὶ καὶ ὅσα
ἄλλα εἴδη τροφῆς, ὧν ἄνευ ζῆν οὐκ ἔστιν· ἔλαιον δὲ
καὶ οἶνος καὶ ἀκρόδρυα οὐχὶ τῶν ἀναγκαίων, ἐπεὶ
καὶ δίχα τούτων ἄχρι μακροτάτου γήρως παρατείνοντες
 εἰς πολυετίαν βιοῦσιν ἄνθρωποι.</p></div>

<div type="textpart" subtype="section" n="224"><p>τῷ
δὴ μηνὶ τούτῳ περὶ τεσσαρεσκαιδεκάτην ἡμέραν,
μέλλοντος τοῦ σεληνιακοῦ κύκλου γίνεσθαι πλησιφαοῦς,
ἄγεται τὰ διαβατήρια, δημοφανὴς ἑορτή,
τὸ Χαλδαϊστὶ λεγόμενον Πάσχα, ἐν ᾗ οὐχ οἱ μὲν
ἰδιῶται προσάγουσι τῷ βωμῷ τὰ ἱερεῖα, θύουσι δ᾿
οἱ ἱερεῖς, ἀλλὰ νόμου προστάξει σύμπαν τὸ ἔθνος
ἱερᾶται, τῶν κατὰ μέρος ἑκάστου τὰς ὑπὲρ αὑτοῦ
 θυσίας ἀνάγοντός τε καὶ χειρουργοῦντος.</p></div>

<div type="textpart" subtype="section" n="225"><p>ὁ μὲν
οὖν ἄλλος ἅπας λεὼς ἐγεγήθει καὶ φαιδρὸς ἦν,
ἑκάστου νομίζοντος ἱερωσύνῃ τετιμῆσθαι· δεδακρυμένοι
δ᾿ ἕτεροι καὶ στένοντες διῆγον, οἰκείων αὐτοῖς
ἔναγχος τετελευτηκότων, οὓς πενθοῦντες διπλῇ
κατείχοντο λύπῃ, προσειληφότες τῇ διὰ τοὺς
ἀποθανόντας συγγενεῖς καὶ τὴν ἐκ τοῦ στερηθῆναι
τῆς περὶ τὴν ἱερουργίαν ἡδονῆς τε καὶ τιμῆς, οἷς
οὐδὲ καθάρασθαι καὶ περιρράνασθαι κατ᾿ ἐκείνην
τὴν ἡμέραν ἐξεγένετο, μήπω τοῦ πένθους ὑπερημέρου
 καὶ ἐκπροθέσμου γεγονότος.</p></div>

<div type="textpart" subtype="section" n="226"><p>οὗτοι μετὰ
τὴν πανήγυριν προσελθόντες τῷ ἄρχοντι συννοίας
μεστοὶ καὶ κατηφείας τὰ συμβεβηκότα διηγήσαντο,
τὴν ὑπόγυον τῶν συγγενῶν τελευτήν, τὸ πένθος ᾧ
κατ᾿ ἀναγκαῖον ἐχρήσαντο, τὸ μὴ δυνηθῆναι διὰ

<pb n="6.562"/>
 τοῦτο μετασχεῖν τῆς τῶν διαβατηρίων θυσίας.</p></div>

<div type="textpart" subtype="section" n="227"><p>εἶτ᾿
ἐδέοντο μὴ ἔλαττον τῶν ἄλλων ἐνέγκασθαι μηδὲ τὸ
ἐπὶ τοῖς ἀποθανοῦσιν οἰκείοις ἀτύχημα ἐν ἀδικήματος
μέρει καταριθμηθῆναι τιμωρίαν ἐργασάμενον
πρὸ  <milestone unit="altpage" n="170"/> ἐλέου· νομίσαι γὰρ ἂν χείρονα παθεῖν τῶν
ἀποθανόντων, εἴ γε τοῖς μὲν οὐδενός ἐστιν ἀντίληψις
ἔτι τῶν ἀβουλήτων, οἱ δὲ ζῶντες δόξουσι τεθνάναι
 τὸν μετ᾿ αἰσθήσεως θάνατον.</p></div>

<div type="textpart" subtype="section" n="228"><p>
<milestone unit="para"/><milestone unit="altchapter" n="42"/> ταῦτ᾿ ἀκούσας
ἑώρα μὲν καὶ τὴν δικαιολογίαν οὐκ ἀπῳδὸν καὶ τὴν
τοῦ μὴ ἱερουργῆσαι πάλιν πρόφασιν ἀναγκαίαν καὶ
τὸ συμπαθὲς ἀνακεκραμένον τούτοις, ἐπαμφοτερίζων
δὲ τὴν γνώμην καὶ ὥσπερ ἐπὶ πλάστιγγος
ἀντιρρέπων—τῇ μὲν γὰρ ἐταλάντευεν ὁ ἔλεος καὶ
τὰ δίκαια, τῇ δ᾿ ἀντέβριθεν ὁ νόμος τῆς τῶν διαβατηρίων
θυσίας, ἐν ᾧ καὶ πρῶτος μὴν καὶ ἡμέρα
τεσσαρεσκαιδεκάτη δεδήλωται τῆς ἱερουργίας—,
ἀρνήσεως καὶ συγκαταθέσεως μεταξὺ φορούμενος
ἱκετεύει τὸν θεὸν δικαστὴν γενέσθαι καὶ χρησμῷ
 τὴν κρίσιν ἀναφῆναι.</p></div>

<div type="textpart" subtype="section" n="229"><p>ὁ δ᾿ ἐπακούσας θεσπίζει
λόγιον οὐ περὶ ὧν ἐνετεύχθη μόνον ἀλλὰ καὶ περὶ
τῶν αὖθίς ποτε γενησομένων, εἰ ταῖς αὐταῖς χρήσαιντο
συντυχίαις· ἐπιδαψιλευόμενος δὲ καὶ περὶ
τῶν κατ᾿ ἄλλας αἰτίας οὐ δυνηθέντων ἱερουργῆσαι
 μετὰ παντὸς τοῦ ἔθνους προσεπιθεσπίζει.</p></div>

<div type="textpart" subtype="section" n="230"><p>τίνα οὖν
ἐστι τὰ περὶ τούτων χρησθέντα λόγια, μηνυτέον.
“συγγενικὸν” φησί “πένθος ἀναγκαία μὲν τοῖς
ἀφ᾿ αἵματος ἀνία, γράφεται δ᾿ οὐκ ἐν πλημμελείαις.
</p></div>

<div type="textpart" subtype="section" n="231"><p> ἕως μὲν οὖν ἐμπρόθεσμόν ἐστιν, ἔξω περιβόλων

<pb n="6.564"/>

ἱερῶν ἐλαυνέσθω, οὓς ἀπὸ παντὸς ἁγνεύειν οὐχ
ἑκουσίου μόνον ἀλλὰ καὶ τοῦ μὴ κατὰ γνώμην
μιάσματος δεῖ· γενομένου δ᾿ ἐκπροθέσμου, μὴ
στερέσθωσαν ἰσομοιρίας τῆς ἐν ταῖς ἱερουργίαις,
ἵνα μὴ προσθήκη τετελευτηκότων οἱ ζῶντες ὦσιν·
ἴτωσαν δὲ ἅτε δεύτεροι δευτέρῳ μηνί, πάλιν τεσσαρεσκαιδεκάτῃ
ἡμέρᾳ, καὶ θυέτωσαν κατὰ τὰ
αὐτὰ τοῖς προτέροις καὶ τῷ θύματι χρήσθωσαν ὡς
 ἐκεῖνοι νόμῳ καὶ τρόπῳ τῷ παραπλησίῳ.</p></div>

<div type="textpart" subtype="section" n="232"><p>τὰ δ᾿
αὐτὰ ἐπιτετράφθω καὶ τοῖς μὴ διὰ πένθος ἀλλὰ
μακρᾶς χάριν ἀποδημίας κωλυομένοις ἅμα τῷ
παντὶ ἔθνει συνιερουργεῖν· οὐ γὰρ οἱ ξενιτεύοντες
ἢ ἑτέρωθι οἰκοῦντες ἀδικοῦσιν, ὡς στέρεσθαι τῆς
ἴσης τιμῆς, καὶ ταῦτα μὴ χωρούσης διὰ πολυανθρωπίαν
τὸ ἔθνος μιᾶς χώρας, ἀλλ᾿ ἀποικίας
πανταχόσε διαπεμψαμένης.”
</p></div>

<div type="textpart" subtype="section" n="233"><p> <milestone unit="altchapter" n="43"/> Τοσαῦτα διειλεγμένος περὶ τῶν ὑστερησάντων
μὲν ἅμα τῷ πλήθει θῦσαι τὰ διαβατήρια
κατὰ συντυχίας ἀβουλήτους, ἐκπλῆσαι δ᾿ εἰ καὶ ὀψὲ
ἀλλ᾿ οὖν ἀναγκαίως τὸ ἐλλειφθὲν σπουδασάντων,
ἐπὶ τελευταῖον μέτειμι διάταγμα τὸ περὶ τῆς τῶν
κλήρων διαδοχῆς, ὅπερ ὁμοίως μικτὸν ἦν ἐκ πεύσεως
 καὶ ἀποκρίσεως λαβὸν τὴν σύστασιν.</p></div>

<div type="textpart" subtype="section" n="234"><p>ἦν
τις ὄνομα Σαλπαάδ, ἀνὴρ δόκιμος καὶ φυλῆς οὐκ
ἀσήμου· τούτῳ πέντε μὲν γίνονται θυγατέρες, υἱὸς
 <milestone unit="altpage" n="171"/> δὲ οὐδείς· αἳ μετὰ τὴν τελευτὴν τοῦ πατρὸς
στέρησιν τῆς πατρῴας λήξεως ὑποτοπήσασαι διὰ
τὸ τὰς κληρουχίας ἄρρεσι δίδοσθαι προσίασι τῷ
ἡγεμόνι μετὰ τῆς ἁρμοττούσης κόραις αἰδοῦς, οὐ
θηρώμεναι πλοῦτον, ἀλλὰ τοὔνομα καὶ ἀξίωμα



<pb n="6.566"/>
 γλιχόμεναι διασῶσαι τοῦ πατρὸς καί φασιν·</p></div>

<div type="textpart" subtype="section" n="235"><p>“ὁ μὲν
πατὴρ ἡμῶν ἐτελεύτησεν, ἐτελεύτησε δ᾿ ἐν οὐδεμιᾷ
στάσει γενόμενος, ἐφ᾿ ὧν συνέβη διαφθαρῆναι μυρίους,
ἀλλ᾿ ἐζήλωσε βίον ἀπράγμονα καὶ ἰδιώτην,
εἰ μὴ ἄρα ἐν ἁμαρτίᾳ θετέον τὸ γενεᾶς ἄρρενος
ἀμοιρῆσαι. πάρεσμεν δ᾿ ἡμεῖς ὅσα μὲν τῷ δοκεῖν
ὀρφαναί, τὸ δ᾿ ἀληθὲς σοὶ χρησόμεναι πατρί· τοῦ
γὰρ γεννήσαντος ὁ νόμιμος ἄρχων οἰκειότερος
 ὑπηκόοις.</p></div>

<div type="textpart" subtype="section" n="236"><p>” ὁ δὲ θαυμάσας τὴν φρόνησιν τῶν
παρθένων καὶ τὴν πρὸς τὸν γεινάμενον εὔνοιαν
ἐπέσχεν ὑφ᾿ ἑτέρας ἑλκόμενος φαντασίας, καθ᾿ ἣν
τὰς κληρουχίας ἄνδρες ὤφειλον διανέμεσθαι γέρας
ληψόμενοι στρατείας καὶ πολέμων οὓς διήθλησαν,
γυναικὶ δ᾿ ἡ φύσις ἀσυλίαν τῶν τοιούτων ἀγωνισμάτων
παρέχουσα δηλονότι καὶ τῶν ἐπ᾿ αὐτοῖς
 τιθεμένων ἄθλων οὐ μεταδίδωσιν.</p></div>

<div type="textpart" subtype="section" n="237"><p>ὅθεν εἰκότως
τῆς διανοίας ἀμφικλινῶς ἐχούσης καὶ ἀντισπωμένης,
ἀναφέρει τῷ θεῷ τὴν διαπόρησιν, ὃν ᾔδει
μόνον ἀψευδέσι καὶ ἀπλανεστάτοις κριτηρίοις τὰς
κατὰ μικρὸν διαφορὰς διαστέλλοντα πρὸς ἐπίδειξιν
 ἀληθείας καὶ δικαιοσύνης.</p></div>

<div type="textpart" subtype="section" n="238"><p>ὁ δὲ ποιητὴς τῶν ὅλων,
ὁ τοῦ κόσμου πατήρ, γῆν καὶ οὐρανὸν ὕδωρ τε καὶ
ἀέρα καὶ ὅσα ἐκ τούτων ἑκάστου συνέχων καὶ
διακρατῶν, ὁ θεῶν καὶ ἀνθρώπων ἡγεμών, οὐκ
ἀπηξίωσε χρηματίσαι κόραις ὀρφαναῖς· χρηματίσας
δὲ καὶ πλέον τι παρέσχεν ἢ κατὰ δικαστὴν ὁ
εὐμενὴς καὶ ἵλεως, ὁ πάντα διὰ πάντων πεπληρωκὼς
τῆς εὐεργέτιδος ἑαυτοῦ δυνάμεως· ἔπαινον γὰρ διεξῆλθε
 τῶν παρθένων.</p></div>

<div type="textpart" subtype="section" n="239"><p>ὦ δέσποτα, πῶς ἂν σέ τις



<pb n="6.568"/>

ὑμνήσειε, ποίῳ στόματι, τίνι γλώττῃ, ποίᾳ φωνῆς
ὀργανοποιίᾳ, ποίῳ ψυχῆς ἡγεμονικῷ; οἱ γὰρ
ἀστέρες εἶς γενόμενοι χορὸς ᾄσονταί τι μέλος
ἐπάξιον; ὁ δ᾿ οὐρανὸς ὅλος εἰς φωνὴν ἀναλυθεὶς
δυνήσεταί τι τῶν σῶν ἀρετῶν διηγήσασθαι μέρος;
“ὀρθῶς” φησίν “ἐλάλησαν αἱ θυγατέρες
 Σαλπαάδ.</p></div>

<div type="textpart" subtype="section" n="240"><p>” τοῦθ᾿ ἡλίκον ἐστὶν ἐγκώμιον θεοῦ
μαρτυροῦντος, τίς οὐκ οἶδε; πάριτε νῦν, οἱ ἀλαζόνες,
οἱ μέγα πνέοντες ἐπὶ ταῖς εὐπραγίαις, οἱ τοὺς
αὐχένας πλέον τῆς φύσεως ἐπαίροντες καὶ τὰς
ὀφρῦς ἀνεσπακότες, παρ᾿ οἷς χηρεία μὲν γυναικῶν
γέλως, [καὶ] οἰκτρὸν κακόν, ἐρημία δὲ παίδων
ὀρφανῶν,  <milestone unit="altpage" n="172"/> οἰκτρότερον τοῦ προτέρου, χλευάζεται·
</p></div>

<div type="textpart" subtype="section" n="241"><p> καὶ κατιδόντες ὅτι οὕτω ταπεινοὶ καὶ ἀτυχεῖς εἶναι
δοκοῦντες οὐκ ἐν ἐξουθενημένοις καὶ ἀφανέσι
τάττονται παρὰ τῷ θεῷ, οὗ τῆς ἀρχῆς τὸ ἀτιμότατον
μέρος εἰσὶν αἱ πανταχοῦ τῆς οἰκουμένης
βασιλεῖαι, διότι καὶ ὁ τῆς γῆς ἅπας ἐν κύκλῳ
περίβολος ἐσχατιὰ τῶν ἔργων ἐστὶν αὐτοῦ, δέξασθε
 νουθεσίαν ἀναγκαίαν.</p></div>

<div type="textpart" subtype="section" n="242"><p>ἐπαινέσας δ᾿ ὅμως
τὴν ἔντευξιν τῶν παρθένων οὔτε ταύτας ἀγεράστους
κατέλιπεν οὔτ᾿ εἰς τὴν ἴσην τιμὴν τοῖς ἀγωνισταῖς
ἀνδράσι περιήγαγεν, ἀλλὰ τοῖς μὲν ὡς ἆθλα οἰκεῖα
ἀπένειμε τὰς κληρουχίας ἀνθ᾿ ὧν ἠνδραγαθίσαντο,
τὰς δὲ χάριτος καὶ φιλανθρωπίας, οὐ γέρως, ἠξίωσεν·
ὃ ἐναργέστατα παρίστησι διὰ τῶν ὀνομάτων
“δόμα” λέγων καὶ “δώσεις,” ἀλλ᾿ οὐκ “ἀπόδομα”
οὐδ᾿ “ἀποδώσεις”· ταῦτα μὲν γὰρ ἴδια τῶν

<pb n="6.570"/>

λαμβανόντων,
<note n="6.570.1">Corrupt? Perhaps read ὀφλισκανόντων = “debtors” or ἀποτινόντων. See note <hi rend="italic">a.</hi></note>
 ἐκεῖνα δὲ τῶν χαριζομένων.
</p></div>

<div type="textpart" subtype="section" n="243"><p> <milestone unit="altchapter" n="44"/> θεσπίσας δὲ περὶ ὧν ἐνετύγχανον αἱ ὀρφαναὶ
παρθένοι καὶ καθολικώτερον τίθησι νόμον περὶ
κλήρων διαδοχῆς, πρώτους μὲν υἱοὺς ἐπὶ μετουσίαν
καλῶν τῶν πατρῴων, εἰ δὲ μὴ εἶεν υἱοί, δευτέρας
θυγατέρας, αἷς φησι δεῖν περιτιθέναι τὸν κλῆρον
ὡσανεὶ κόσμον ἔξωθεν, ἀλλ᾿ οὐχ ὡς ἴδιον καὶ
συγγενὲς κτῆμα· τὸ γὰρ περιτιθέμενον οὐδεμίαν
οἰκείωσιν ἔχει πρὸς τὸ διακοσμούμενον, ἁρμονίας
 καὶ ἑνώσεως ἀλλοτριούμενον.</p></div>

<div type="textpart" subtype="section" n="244"><p>μετὰ δὲ θυγατέρας
τρίτους ἀδελφοὺς καλεῖ, τετάρτην δὲ θείοις πρὸς
πατρὸς ἀπονέμει τάξιν, αἰνιττόμενος ὅτι καὶ
πατέρες γένοιντ᾿ ἂν υἱῶν κληρονόμοι· πάνυ γὰρ
εὔηθες ὑπολαβεῖν, ὅτι πατρὸς ἀδελφῷ νέμων κλῆρον
ἀδελφιδοῦ διὰ τὴν πρὸς πατέρα συγγένειαν αὐτὸν
 ἀφείλετο τὸν πατέρα τῆς διαδοχῆς.</p></div>

<div type="textpart" subtype="section" n="245"><p>ἀλλ᾿ ἐπειδὴ
νόμος φύσεώς ἐστι κληρονομεῖσθαι γονεῖς ὑπὸ
παίδων ἀλλὰ μὴ τούτους κληρονομεῖν, τὸ μὲν
ἀπευκτὸν καὶ παλίμφημον ἡσύχασεν, ἵνα μὴ πατὴρ
καὶ μήτηρ προσοδεύεσθαι δοκῶσι τὰ ἐπ᾿ ὠκυμόροις
τέκνοις ἀπαρηγόρητα πένθη, πλαγίως δ᾿ αὐτοὺς
ἐκάλεσε τοῖς θείοις ἐφιείς, ἵν᾿ ἀμφοτέρων στοχάσηται
καὶ τοῦ πρέποντος καὶ τοῦ μὴ τὴν οὐσίαν




<pb n="6.572"/>

ἀλλοτριωθῆναι. μετὰ δὲ θείους πέμπτη τάξις
ἐστὶν οἱ ἔγγιστα γένους, ὧν ἀεὶ τοῖς πρώτοις
δίδωσι τοὺς κλήρους.
</p></div>

<div type="textpart" subtype="section" n="246"><p> <milestone unit="altchapter" n="45"/> Ταῦτ᾿ ἀναγκαίως διεξεληλυθὼς περὶ τῶν
μικτὴν ἐχόντων κληρουχίαν
<note n="6.572.1">Clearly a mistake, induced by the subject of the preceding sections. δύναμιν from § 192 is suggested. Perhaps τὴν οὐσίαν.</note>
 χρησμῶν, ἑξῆς δηλώσω
 <milestone unit="altpage" n="173"/> τὰ κατ᾿ ἐνθουσιασμὸν τοῦ προφήτου θεσπισθέντα
λόγια· τοῦτο γὰρ ὑπεσχόμην δείξειν. ἀρχὴ τοίνυν
ἐστὶν αὐτῷ τῆς θεοφορήτου κατοκωχῆς, ἥτις καὶ
τῷ ἔθνει γέγονεν εὐπραγίας ἀρχὴ στειλαμένῳ
τὴν ἀπ᾿ Αἰγύπτου πρὸς τὰς κατὰ Συρίαν πόλεις
 ἀποικίαν μυριάσι πολλαῖς.</p></div>

<div type="textpart" subtype="section" n="247"><p>ἄνδρες γὰρ ὁμοῦ καὶ
γυναῖκες ἀτριβῆ καὶ μακρὰν ἐρήμην ἅπασαν ἀνύσαντες
ἐπὶ θάλατταν ἀφικνοῦνται τὴν Ἐρυθρὰν
προσαγορευομένην· εἶθ᾿ ὡς εἰκὸς ἐν ἀμηχάνοις
ἦσαν οὔτε περαιοῦσθαι δυνάμενοι διὰ σκαφῶν
ἀπορίαν οὔτ᾿ ἐπιστρέφειν τὴν αὐτὴν ὁδὸν ἀσφαλὲς
 ἡγούμενοι.</p></div>

<div type="textpart" subtype="section" n="248"><p>διακειμένοις δ᾿ οὕτως μεῖζον ἐπιρράττει
κακόν· ὁ γὰρ τῶν Αἰγυπτίων βασιλεὺς
δύναμιν παραλαβὼν οὐκ εὐκαταφρόνητον, ἱππότην
καὶ πεζὸν στρατόν, ἐπεξέθει διώκων καὶ σπεύδων
καταλαβεῖν, ἵνα τίσηται τῆς ἐξόδου, ἣν θεσφάτοις
ἀριδήλοις ἐπέτρεψε ποιήσασθαι. ἀλλ᾿ ὡς ἔοικεν
ἀβέβαιος ἡ μοχθηρῶν ἀνθρώπων διάθεσις ὡς ἐπὶ
πλάστιγγος μικρᾶς ἕνεκα προφάσεως ῥέπουσα πρὸς
 τἀναντία.</p></div>

<div type="textpart" subtype="section" n="249"><p>μέσοι δὴ ληφθέντες ἐχθρῶν καὶ θαλάττης
ἀπέγνωσαν τὴν ἰδίαν σωτηρίαν, οἱ μὲν
εὐκτὸν ἀγαθὸν ἡγούμενοι τὸν οἴκτιστον ὄλεθρον, οἱ
δ᾿ ἄμεινον εἶναι νομίζοντες ὑπὸ τῶν τῆς φύσεως
ἀπολέσθαι μερῶν ἢ γέλως ἐχθροῖς γενέσθαι ῥίπτειν


<pb n="6.574"/>

ἑαυτοὺς εἰς θάλασσαν διενοοῦντο καί τινα τῶν
βάρος ἐχόντων ἐπαχθισάμενοι παρὰ ταῖς ἠϊόσιν
ἐφήδρευον, ἵν᾿, ὁπόταν θεάσωνται τοὺς πολεμίους
ἐγγὺς ὄντας, καθαλλόμενοι ῥᾷον εἰς βυθὸν ἐνεχθῶσιν.
</p></div>

<div type="textpart" subtype="section" n="250"><p> ἀλλὰ γὰρ οἱ μὲν πρὸς τὸ ἄπορον τῆς
ἀνάγκης διεπτόηντο δυσθανατοῦντες·
<milestone unit="para"/><milestone unit="altchapter" n="46"/> ὁ δὲ
προφήτης, ὑπ᾿ ἐκπλήξεως ὁρῶν σεσαγηνευμένον
ὥσπερ βόλον ἰχθύων τὸ σύμπαν ἔθνος, οὐκέτ᾿ ὢν
 ἐν ἑαυτῷ θεοφορεῖται καὶ θεσπίζει τάδε·</p></div>

<div type="textpart" subtype="section" n="251"><p>“τὸ μὲν
δέος ἀναγκαῖον, φόβος ἐγγὺς καὶ μέγας ὁ κίνδυνος·
ἐξ ἐναντίας ἀχανές ἐστι πέλαγος, ὑπόδρομος εἰς
καταφυγὴν οὐδείς, ἀπορία πλοίων, κατόπιν ἔφεδροι
φάλαγγες ἐχθρῶν, αἳ στείχουσιν ἀπνευστὶ διώκουσαι.
ποῖ τις τράπηται, ποῖ τις ἐκνεύσῃ; πάντα
πανταχόθεν ἐξαπιναίως ἐπέθετο, γῆ, θάλαττα,
 ἄνθρωποι, στοιχεῖα φύσεως.</p></div>

<div type="textpart" subtype="section" n="252"><p>ἀλλὰ θαρρεῖτε, μὴ
ἀποκάμητε, στῆτε ταῖς διανοίαις μὴ κραδαινόμενοι,
προσδοκᾶτε τὴν ἀήττητον ἐκ θεοῦ βοήθειαν· αὐτεπάγγελτος
ἤδη παρέσται, μὴ ὁρωμένη προαγωνιεῖται·
πεπείρασθε αὐτῆς ἤδη πολλάκις ἀμυνομένης
ἀφανῶς· βλέπω μέλλουσαν κονίεσθαι, βρόχους τοῖς
αὐχέσι περιβάλλουσαν τῶν ἀντιπάλων· ἕλκει κατὰ
τῆς θαλάττης· μολύβδου τρόπον εἰς βυθὸν χωροῦσιν.
ὑμεῖς μὲν ἔτι ζώντων αἰσθάνεσθε, τεθνεώτων δ᾿
ἐγὼ φαντασίαν λαμβάνω· τήμερον δὲ καὶ ὑμεῖς
νεκροὺς αὐτοὺς θεάσεσθε.”
</p></div>

<div type="textpart" subtype="section" n="253"><p>  <milestone unit="altpage" n="174"/> Καὶ ὁ μὲν ταῦτ᾿ ἀπεφθέγγετο μείζονα ὄντα
πάσης ἐλπίδος, οἱ δ᾿ ἐπειρῶντο ἔργοις τῆς περὶ
τὸ λόγιον ἀληθείας. ἀπέβαινε γὰρ τὰ χρησθέντα

<pb n="6.576"/>

θείαις δυνάμεσι μύθων ἀπιστότερα· ῥῆξις θαλάττης,
ἀναχώρησις ἑκατέρου τμήματος, πῆξις τῶν κατὰ
τὸ ῥαγὲν μέρος διὰ παντὸς τοῦ βάθους κυμάτων, ἵν᾿
ἀντὶ τειχῶν ᾖ κραταιοτάτων, εὐθυτενὴς ἀνατομὴ
τῆς μεγαλουργηθείσης ὁδοῦ, ἣ τῶν κρυσταλλωθέντων
  μεθόριος ἦν, </p></div>

<div type="textpart" subtype="section" n="254"><p>

ὁδοιπορία τοῦ ἔθνους ἀκινδύνως
πεζεύοντος διὰ θαλάττης ὡς ἐπὶ ξηρᾶς ἀτραποῦ καὶ
λιθώδους ἐδάφους—ἐκραυρώθη γὰρ ἡ ψάμμος καὶ ἡ
σπορὰς αὐτῆς οὐσία συμφῦσα ἡνώθη—, ἐχθρῶν
ἀπνευστὶ διωκόντων ἐφόρμησις σπευδόντων ἐπ᾿
οἰκεῖον ὄλεθρον, νεφέλης ὀπισθοφυλακούσης ἡνιόχησις,
ἐν ᾗ θεία τις ὄψις πυρὸς αὐγὴν ἀπαστράπτουσα
ἦν, πελαγῶν ἃ τέως ἀνακοπέντα διειστήκει
παλίρροια, τοῦ διακοπέντος καὶ ἀναξηρανθέντος
  μέρους αἰφνίδιος θαλάττωσις,
</p></div>

<div type="textpart" subtype="section" n="255"><p>

πολεμίων φθορά, οὓς
τά τε κρυσταλλωθέντα τείχη καὶ ἀνατραπέντα
κατεύνασε
<note n="6.576.1">MSS. κατένευσε(αν) or κατέκλυσε. Κατευνάζω is a poetical word used in this sense by Soph. <hi rend="italic">Ant.</hi> 833.</note>
 καὶ αἱ πλήμμυραι τοῦ πελάγους ὥσπερ
εἰς φάραγγα τὴν ὁδὸν ἐπενεχθεῖσαι κατέκλυσαν,
ἐπίδειξις τῆς φθορᾶς διὰ τῶν ἐπαναπλευσάντων
σωμάτων, ἃ τὴν ἐπιφάνειαν τοῦ πελάγους κατεστόρεσε,
καὶ σφοδρὰ κυμάτωσις, ὑφ᾿ ἧς ἅπαντες οἱ
νεκροὶ σωρηδὸν ἀπεβράσθησαν εἰς τοὺς ἀντιπέραν
αἰγιαλούς, ἀναγκαία θέα γενησόμενοι τοῖς διασωθεῖσιν,
οἷς ἐξεγένετο μὴ μόνον τοὺς κινδύνους
διαφυγεῖν ἀλλὰ καὶ ἐπιδεῖν τοὺς ἐχθροὺς οὐκ
ἀνθρωπίναις ἀλλὰ θείαις δύναμεσι παντὸς λόγου
 μεῖζον κολασθέντας.</p></div>

<div type="textpart" subtype="section" n="256"><p>διόπερ εἰκότως εὐχαρίστοις
ὕμνοις γεραίρει τὸν εὐεργέτην· εἰς γὰρ δύο χοροὺς
διανείμας τὸ ἔθνος, τὸν μὲν ἀνδρῶν, τὸν δὲ
γυναικῶν, ἐξάρχει μὲν αὐτὸς τοῖς ἀνδράσιν, ἔξαρχον


<pb n="6.578"/>

δὲ καὶ τῶν γυναικῶν καθίστησι τὴν ἀδελφήν, ἵν᾿
ᾄδωσιν ὕμνους εἰς τὸν πατέρα καὶ ποιητὴν ἀντιφθόγγοις
ἁρμονίαις συνηχοῦντες, διά τε κράσεως
ἠθῶν καὶ μέλους, τῶν μὲν ἐπὶ τὴν αὐτὴν σπευδόντων
ἀμοιβήν, τοῦ δὲ συνισταμένου κατὰ τὴν βαρύτητος
πρὸς ὀξύτητα συμφωνίαν· φθόγγοι γὰρ οἱ μὲν
ἀνδρῶν βαρεῖς, ὀξεῖς δ᾿ οἱ γυναικῶν, ἐξ ὧν, ὅταν
ἡ κρᾶσις γένηται σύμμετρος, ἥδιστον καὶ παναρμόνιον
 ἀποτελεῖται μέλος.</p></div>

<div type="textpart" subtype="section" n="257"><p>τὰς δὲ τοσαύτας
μυριάδας ἔπεισεν ὁμογνωμονῆσαι καὶ τὸν αὐτὸν
ὕμνον ἐν ταὐτῷ συνᾴδειν τὰ τεράστια ἐκεῖνα μεγαλουργήματα,
περὶ ὧν ὀλίγῳ πρότερον διεξῆλθον·
ἐφ᾿ οἷς ὁ προφήτης γεγηθώς, ὁρῶν καὶ τὴν τοῦ
ἔθνους περιχάρειαν, οὐδ᾿ αὐτὸς ἔτι χωρῶν τὴν
ἡδονήν, κατῆρχε τῆς ᾠδῆς· οἱ δ᾿ ἀκούοντες εἰς
δύο χοροὺς ἁλισθέντες τὰ λεχθέντα συνῇδον.
</p></div>

<div type="textpart" subtype="section" n="258"><p><milestone unit="altchapter" n="47"/>   <milestone unit="altpage" n="175"/> Τοῦτ᾿ ἐστὶ τῆς κατ᾿ ἐνθουσιασμὸν
προφητείας Μωυσέως ἀρχὴ καὶ προοίμιον. ἑξῆς δὲ
θεσπίζει περὶ τοῦ πρώτου καὶ ἀναγκαιοτάτου,
τροφῆς, ἣν γῆ μὲν οὐκ ἤνεγκε—καὶ γὰρ ἦν στεῖρα
καὶ ἄγονος—, ὤμβρησε δ᾿ οὐρανὸς οὐχ ἅπαξ ἀλλ᾿
ἐπὶ τεσσαρακονταετίαν ἑκάστης ἡμέρας πρὸ τῆς ἕω
καρπὸν αἰθέριον ἐν δρόσῳ κέγχρῳ παραπλήσιον.
</p></div>

<div type="textpart" subtype="section" n="259"><p> ὃν ἰδὼν Μωυσῆς συγκομίζειν κελεύει καὶ ἐπιθειάσας
φησί· “πιστεύειν δεῖ τῷ θεῷ πεπειραμένους
αὐτοῦ τῶν εὐεργεσιῶν ἐν μείζοσιν ἐλπίδος
πράγμασιν· ἀθησαύριστα, ἀταμίευτα τὰ τῆς τροφῆς
ἔστω· μηδεὶς ἄχρι πρωΐας ὑπολειπέσθω μηδὲν



<pb n="6.580"/>
 αὐτῆς μέρος.</p></div>

<div type="textpart" subtype="section" n="260"><p>” τοῦτ᾿ ἀκούσαντες ἔνιοι τῶν πρὸς
εὐσέβειαν ἀνερματίστων, ὑπολαβόντες ἴσως οὐ
χρησμοὺς ἀλλὰ παραίνεσιν ἄρχοντος εἶναι τὰ
λεγόμενα, λείπουσιν εἰς τὴν ὑστεραίαν· τὸ δὲ
σηπόμενον τὸν κύκλον τοῦ στρατοπέδου δυσοδμίας
πληροῖ τὸ πρῶτον, εἶτ᾿ εἰς σκώληκας, ὧν ἡ γένεσις
 ἐκ φθορᾶς ἐστι, μετέβαλεν.</p></div>

<div type="textpart" subtype="section" n="261"><p>ἅπερ ἰδὼν Μωυσῆς
εἰκότως ἐπὶ τοῖς ἀπειθέσι πικραίνεται· πῶς γὰρ
οὐκ ἔμελλεν, εἰ τοσαῦτα καὶ τηλικαῦτα θεασάμενοι,
πρὸς μὲν τὰς πιθανὰς καὶ εὐλόγους φαντασίας
ἀδύνατα πραχθῆναι, τελειωθέντα δὲ εὐμαρῶς ἐπιφροσύναις
θείαις, οὐκ ἐνδοιάζουσι μόνον, ἀλλὰ καὶ
 ἀπιστοῦσιν οἱ δυσμαθέστατοι πάντων;</p></div>

<div type="textpart" subtype="section" n="262"><p>ἀλλ᾿ ὅ γε
πατὴρ δυσὶν ἐναργεστάταις ἀποδείξεσι τὸ λόγιον
τοῦ προφήτου διασυνέστησεν, ὧν τὴν μὲν ἑτέραν
εὐθὺς ἀπεδείξατο φθορᾷ τοῦ ὑπολειφθέντος καὶ
δυσωδίᾳ καὶ τῇ πρὸς σκώληκας, τὸ φαυλότατον
ζῷον, μεταβολῇ, τὴν δ᾿ ἑτέραν ὕστερον· ἀεὶ γὰρ τὸ
πλεονάζον τοῦ συγκομισθέντος ὑπὸ τῆς πληθύος
ταῖς ἡλιακαῖς ἀκτῖσι διελύετο καὶ τηκόμενον
ἐξανηλοῦτο.
</p></div>

<div type="textpart" subtype="section" n="263"><p> <milestone unit="altchapter" n="48"/> Δεύτερον οὐκ εἰς μακρὰν ἐπιθειάσας
ἀποφθέγγεται λόγιον τὸ περὶ τῆς ἱερᾶς ἑβδόμης.
ἔχουσαν γὰρ αὐτὴν ἐν τῇ φύσει προνομίαν, οὐκ ἀφ᾿
οὗ μόνον ἐδημιουργήθη ὁ κόσμος, ἀλλὰ καὶ πρὸ τῆς
οὐρανοῦ καὶ παντὸς αἰσθητοῦ γενέσεως, ἠγνόησαν
ἄνθρωποι, τάχα που διὰ τὰς ἐν ὕδασι καὶ πυρὶ
γενομένας συνεχεῖς καὶ ἐπαλλήλους φθορὰς οὐ
δυνηθέντων παρὰ τῶν πρότερον διαδέξασθαι μνήμην
τῶν ἔπειτα τῆς κατὰ τὸν ἐν χρόνοις εἱρμὸν ἀκολουθίας
καὶ τάξεως· ὅπερ ἀδηλούμενον ἐπιθειάσας



<pb n="6.582"/>

ἀνέφηνε λογίῳ μαρτυρηθέντι διὰ σημείου τινὸς
 ἐναργοῦς.</p></div>

<div type="textpart" subtype="section" n="264"><p>τὸ δὲ σημεῖον τοιοῦτον ἦν· ἐλάττων μὲν
ἀπ᾿ ἀέρος ἐγίνετο ἡ φορὰ ταῖς προτέραις ἡμέραις
τῆς τροφῆς, τότε δ᾿ αὖ διπλασίων· καὶ ταῖς μὲν
προτέραις εἴ τι κατελείφθη, λειβόμενον ἐτήκετο
μέχρι τοῦ παντελῶς εἰς νοτίδα μεταβαλὸν ἀναλωθῆναι,
τότε δ᾿ οὐδεμίαν ἐνδεχόμενον τροπὴν ἐν
ὁμοίῳ διέμενεν· ἐφ᾿ οἷς ἀγγελλομένοις ἅμα καὶ
ὁρωμένοις καταπλαγεὶς Μωυσῆς οὐκ ἐστοχάσατο
μᾶλλον ἢ θεοφορηθεὶς ἐθέσπισε τὴν ἑβδόμην.</p></div>

<div type="textpart" subtype="section" n="265"><p><milestone unit="altpage" n="176"/> ἐῶ
λέγειν, ὅτι καὶ αἱ τοιαῦται εἰκασίαι συγγενεῖς
προφητείας εἰσίν· ὁ γὰρ νοῦς οὐκ ἂν οὕτως εὐσκόπως
εὐθυβόλησεν, εἰ μὴ καὶ θεῖον ἦν πνεῦμα τὸ
 ποδηγετοῦν πρὸς αὐτὴν τὴν ἀλήθειαν.</p></div>

<div type="textpart" subtype="section" n="266"><p>τὸ δὲ
τεράστιον οὐ μόνον ἐκ τοῦ διπλασιασθῆναι τὴν
τροφὴν ἐδηλοῦτο οὐδ᾿ ἐκ τοῦ διαμεῖναι σῷον παρὰ
τὸ καθεστὼς ἔθος, ἀλλὰ κἀκ τοῦ ἀμφότερα ταῦτα
συμβῆναι κατὰ τὴν ἕκτην ἡμέραν, ἀφ᾿ ἧς ἤρξατο
ἀπ᾿ ἀέρος ἡ τροφὴ χορηγεῖσθαι, μεθ᾿ ἣν ὁ ἱερώτατος
τῆς ἑβδόμης ἀριθμὸς ἔμελλεν ἀνατέλλειν,
ὥστε λογιζόμενος ἄν τις εὕροι κατὰ τὴν ἀκολουθίαν
τῆς τοῦ κόσμου γενέσεως τὴν οὐράνιον δοθεῖσαν
τροφήν· ἤρξατο γὰρ καὶ τὸν κόσμον ἑξάδος τῇ
πρώτῃ δημιουργεῖν καὶ τὴν λεχθεῖσαν ὕειν τροφήν.
 ἡ δ᾿ εἰκὼν ὁμοιοτάτη·</p></div>

<div type="textpart" subtype="section" n="267"><p>καθάπερ γὰρ ἐκ τοῦ μὴ
ὄντος εἰς τὸ εἶναι τὸ τελειότατον ἔργον, τὸν κόσμον,
ἀνέφηνε, τὸν αὐτὸν τρόπον καὶ εὐθηνίαν ἐν ἐρήμῳ
μεταβαλὼν τὰ στοιχεῖα πρὸς τὸ κατεπεῖγον τῆς
χρείας, ἵν᾿ ἀντὶ γῆς ὁ ἀὴρ σιτία τροφὴν ἄπονον

<pb n="6.584"/>

φέρῃ καὶ ἀταλαίπωρον οἷς ἀναχώρησις οὐκ ἦν
εὐτρεπίζεσθαι κατὰ σχολὴν τἀπιτήδεια.
</p></div>

<div type="textpart" subtype="section" n="268"><p> μετὰ ταῦτα τρίτον ἀναφθέγγεται χρησμὸν τερατωδέστατον,
δηλῶν ὅτι τῇ ἑβδόμῃ τὴν εἰωθυῖαν
ὁ ἀὴρ οὐ παρέξει τροφὴν καὶ οὐδὲν ἐπὶ γῆν ἀλλ᾿
οὐδὲ τὸ βραχύτατον ὡς ἔθος ἐνεχθήσεται. τοῦτ᾿
 ἀπέβαινεν ἔργοις·</p></div>

<div type="textpart" subtype="section" n="269"><p>τῇ μὲν γὰρ προτεραίᾳ ταῦτα
θεσπίζει, τινὲς δὲ τῶν ἀβεβαίων τὸ ἦθος ὥρμησαν
ἐπὶ τὴν συγκομιδὴν καὶ σφαλέντες τῆς ἐλπίδος ἐπανῄεσαν
ἄπρακτοι, κακίζοντες μὲν ἑαυτοὺς τῆς
ἀπιστίας, ἀληθόμαντιν δὲ καὶ θεοφράδμονα καὶ
μόνον προορατικὸν τῶν ἀδήλων ἀνακαλοῦντες τὸν
προφήτην.
</p></div>

<div type="textpart" subtype="section" n="270"><p> <milestone unit="altchapter" n="49"/> Τοιαῦτα μέν ἐστιν, ἃ περὶ τῆς οὐρανίου
τροφῆς κατεχόμενος ἐθέσπισεν. ἕτερα δ᾿ ἑξῆς
ἀναγκαῖα, καίτοι δόξαντα ἂν παραινέσεσιν ἐοικέναι
μᾶλλον ἢ χρησμοῖς, ὧν ἐστι καὶ τὸ χρησθὲν κατὰ
τὴν μεγίστην τῶν πατρίων ἐκδιαίτησιν, περὶ ἧς
καὶ πρόσθεν εἶπον, ἡνίκα τεκτηνάμενοι ταῦρον
χρυσοῦν, Αἰγυπτιακοῦ μίμημα τύφου, χοροὺς
ἵστασαν καὶ βωμοὺς κατεσκεύαζον καὶ θυσίας
ἀνῆγον ἐκλαθόμενοι τοῦ πρὸς ἀλήθειαν θεοῦ καὶ
τὴν προγονικὴν εὐγένειαν, ἣ δι᾿ εὐσεβείας καὶ
 ὁσιότητος ηὐξήθη, καθαιροῦντες.</p></div>

<div type="textpart" subtype="section" n="271"><p>ἐφ᾿ οἷς Μωυσῆς
περιπαθήσας, εἰ πρῶτον μὲν ὁ λαὸς πᾶς ἐξαίφνης
γεγένηται τυφλὸς ὁ ἄχρι πρὸ μικροῦ πάντων ἐθνῶν
ὀξυωπέστατος, ἔπειτα δὲ εἰ πλάσμα  <milestone unit="altpage" n="177"/> μύθου κατεψευσμένον
ἴσχυσε τοσαύτην αὐγὴν σβέσαι τῆς




<pb n="6.586"/>

ἀληθείας, ἣν οὔθ᾿ ἥλιος ἐκλιπὼν οὔθ᾿ ὁ σύμπας
χορὸς τῶν ἀστέρων ἐπισκιάσει—περιλάμπεται γὰρ
ἰδίῳ φέγγει νοητῷ καὶ ἀσωμάτῳ, πρὸς ὃ παραβαλλόμενον
τὸ αἰσθητὸν νὺξ ἂν πρὸς ἡμέραν εἶναι
  νομισθείη—, </p></div>

<div type="textpart" subtype="section" n="272"><p>δι᾿ ἣν αἰτίαν οὐκέτι μένων ὁ αὐτὸς
ἐξαλλάττεται τό τε εἶδος καὶ τὴν διάνοιαν καὶ
ἐπιθειάσας φησί· “τίς ἐστιν ὁ μὴ τῷ πλάνῳ συνενεχθεὶς
μηδὲ τὸ κῦρος ἐπιφημίσας τοῖς ἀκύροις;
 πᾶς ὁ τοιοῦτος ἐμοὶ προσίτω.</p></div>

<div type="textpart" subtype="section" n="273"><p>” μιᾶς δὲ φυλῆς
προσελθούσης οὐχ ἧττον ταῖς διανοίαις ἢ τοῖς
σώμασιν, οἳ πάλαι μὲν ἐφόνων κατὰ τῶν ἀθέων καὶ
ἀνοσιουργῶν, ἡγεμόνα δ᾿ ἐζήτουν καὶ στρατάρχην
ἀνευρεῖν, ὃς ἐνδίκως ὑφηγήσεται καιρὸν καὶ τρόπον
τῆς ἀμύνης,—οὓς ὀργῶντας εὑρὼν καὶ γέμοντας
εὐτολμίας καὶ παραστήματος, ἔτι μᾶλλον ἢ πρότερον
θεοφορηθείς, “ξίφος ἕκαστος ὑμῶν ἀναλαβὼν”
φησίν “ᾀττέτω διὰ παντὸς τοῦ στρατοπέδου καὶ
κτεινέτω μὴ μόνον ἀλλοτρίους ἀλλὰ καὶ φίλων καὶ
συγγενῶν τοὺς οἰκειοτάτους ἐπιστροφάδην, εὐαγέστατον
κρίνων τὸ ἔργον ὑπὲρ ἀληθείας καὶ θεοῦ
τιμῆς, ὧν ὑπερμαχεῖν καὶ προαγωνίζεσθαι κουφότατος
 πόνος.</p></div>

<div type="textpart" subtype="section" n="274"><p>” οἱ δ᾿ αὐτοβοεὶ τρισχιλίους κτείναντες
τοὺς ἀρχηγέτας μάλιστα τῆς ἀσεβείας
γενομένους οὐκ ἀπελογήσαντο μόνον περὶ τοῦ μὴ
συνεφάψασθαι τοῦ τολμήματος, ἀλλὰ καὶ ἐν ἀριστέων
τοῖς γενναιοτάτοις ἐνεγράφησαν καὶ γέρως
ἠξιώθησαν οἰκειοτάτου ταῖς πράξεσιν, ἱερωσύνης·
ἔδει γὰρ θεραπευτὰς ὁσιότητος γενέσθαι τοὺς ὑπὲρ
αὐτῆς ἀνδραγαθισαμένους καὶ προπολεμήσαντας.

<pb n="6.588"/>
</p></div>

<div type="textpart" subtype="section" n="275"><p> <milestone unit="altchapter" n="50"/> Ἔχω δέ τι μηνῦσαι σημειωδέστερον λόγιον,
περὶ οὗ καὶ πάλαι διεξῆλθον, ὅτε τὰ τῆς ἀρχιερωσύνης
ἐπῄειν τοῦ προφήτου, ὅπερ αὐτὸς πάλιν
κατασχεθεὶς ἀνεφθέγξατο, τελειωθὲν οὐ μακροῖς
 χρόνοις ὕστερον, ἀλλ᾿ εὐθὺς ὅτ᾿ ἐχρησμῳδεῖτο.</p></div>

<div type="textpart" subtype="section" n="276"><p>τῶν
περὶ τὸν νεὼν λειτουργῶν δύο τάξεις εἰσίν, ἡ μὲν
κρείσσων ἱερέων, ἡ δ᾿ ἐλάττων νεωκόρων· ἦσαν δὲ
κατ᾿ ἐκεῖνον τὸν χρόνον τρεῖς μὲν ἱερεῖς, νεωκόρων
 δὲ πολλαὶ χιλιάδες.</p></div>

<div type="textpart" subtype="section" n="277"><p>οὗτοι φυσηθέντες ἐπὶ τῇ τοῦ
οἰκείου πλήθους περιουσίᾳ τῆς τῶν ἱερέων κατεφρόνουν
ὀλιγότητος καὶ δύο ἐν ταὐτῷ παρανομήματα
συνύφαινον, ὧν τὸ μὲν ἦν καθαίρεσις τῶν
ὑπερεχόντων, τὸ δ᾿ αὔξησις τῶν ἐλαττόνων, οἷα
ἡγεμόσιν ὑπηκόων ἐπιτιθεμένων ἐπὶ συγχύσει τοῦ
 κρατίστου καὶ δημωφελεστάτου, τῆς τάξεως.</p></div>

<div type="textpart" subtype="section" n="278"><p>εἶτ᾿
ἐπισυνιστάμενοι καὶ ἀθροιζόμενοι κατεβόων τοῦ
προφήτου, ὡς δι᾿ οἰκειότητα τῷ τε ἀδελφῷ καὶ
τοῖς  <milestone unit="altpage" n="178"/> ἀδελφιδοῖς χαρισαμένου τὴν ἱερωσύνην καὶ
ἐπιψευσαμένου τὰ περὶ τὴν αἵρεσιν αὐτῶν, ὡς
ἐπιφροσύνῃ θείᾳ, καθάπερ διεξῄειμεν, μὴ γενόμενα.
</p></div>

<div type="textpart" subtype="section" n="279"><p> ἐφ᾿ οἷς ἀνιαθεὶς καὶ περιαλγήσας, καίτοι πρᾳότατος
ὢν καὶ ἡμερώτατος, οὕτως πρὸς δικαίαν ὀργὴν ὑπὸ
μισοπονήρου πάθους ἠκονήθη, ὡς ἱκετεῦσαι τὸν
θεὸν ἀποστραφῆναι τὴν θυσίαν αὐτῶν, οὐκ ἐπειδήπερ
ἔμελλεν ὁ δικαιότατος κριτὴς ἱερουργίας
ἀσεβῶν παραδέχεσθαι, ἀλλ᾿ ὅτι καὶ ἡ ψυχὴ τοῦ
θεοφιλοῦς τὸ κατ᾿ αὐτὴν μέρος οὐχ ὑποσιωπᾷ,
σπεύδουσα μὴ εὐοδεῖν ἀνοσίους, ἀλλ᾿ ἀεὶ τῆς




<pb n="6.590"/>
 προθέσεως διαμαρτάνειν.</p></div>

<div type="textpart" subtype="section" n="280"><p>ἔτι δὲ ζέων καὶ πεπυρωμένος
ὑπὸ τῆς νομίμου διαγανακτήσεως ἐνθουσιᾷ
μεταβαλὼν εἰς προφήτην καὶ θεσπίζει τάδε· “χαλεπὸν
ἀπιστία πρᾶγμα τοῖς ἀπίστοις μόνοις· τούτους
<note n="6.590.1">Mangey with some MSS. reads χαλεπὸν ἀπιστία πρᾶγμα· τοὺς ἀπίστους μόνους τούτους κτλ.</note>

οὐ λόγος ἀλλ᾿ ἔργα παιδεύει· παθόντες εἴσονται τὸ
 ἐμὸν ἀψευδές, ἐπεὶ μαθόντες οὐκ ἔγνωσαν.</p></div>

<div type="textpart" subtype="section" n="281"><p>ἐπικριθήσεται
δὲ τοῦτο τῇ τοῦ βίου τελευτῇ· εἰ μὲν
γὰρ θάνατον ἐνδέξονται τὸν κατὰ φύσιν, πέπλασμαι
τὰ λόγια, εἰ δὲ καινόν τινα καὶ παρηλλαγμένον, τὸ
φιλάληθές μοι μαρτυρηθήσεται. χάσματα γῆς ὁρῶ
διηνοιγμένης ἐπὶ μήκιστον εὐρυνόμενα, πολυανθρώπους
ἀπολλυμένας συγγενείας, αὐτάνδρους ὑποσυρομένας
καὶ καταπινομένας οἰκίας, ζῶντας ἀνθρώπους
 εἰς ᾅδου κατερχομένους.</p></div>

<div type="textpart" subtype="section" n="282"><p>” ἐπεὶ δ᾿ ἡσύχασε,
ῥήγνυται μὲν ἡ γῆ σεισμῷ τιναχθεῖσα,
ῥήγνυται δὲ καθ᾿ ὃ μάλιστα μέρος αἱ σκηναὶ τῶν
ἀσεβῶν ἦσαν, ὡς ὑπενεχθείσας ἀθρόας ἐπικρυφθῆναι·
τὰ γὰρ διαστάντα μέρη πάλιν συνῆλθε, τῆς
 χρείας ἀποτελεσθείσης, ἧς ἕνεκα διεζεύχθη.</p></div>

<div type="textpart" subtype="section" n="283"><p>μικρὸν
δ᾿ ὕστερον τοὺς τῆς στάσεως ἡγεμόνας πεντήκοντα
πρὸς τοῖς διακοσίοις ἄνδρας κεραυνοὶ κατασκήψαντες
αἰφνίδιον ἀθρόους ἐξανάλωσαν μηδὲν μέρος
ὑπολειπόμενοι τῶν σωμάτων, ὃ ταφῆς ἐπιμοιράσεται.
</p></div>

<div type="textpart" subtype="section" n="284"><p> τὸ δὲ τῶν τιμωριῶν ἐπάλληλον καὶ τὸ
ἑκατέρας μέγεθος διάσημον καὶ περιβόητον ἀπέφηνε
τὴν εὐσέβειαν τοῦ προφήτου χρησαμένου θεῷ
 μάρτυρι τῆς περὶ τοὺς χρησμοὺς ἀληθείας.</p></div>

<div type="textpart" subtype="section" n="285"><p>ἄξιον
δὲ κἀκεῖνο μὴ παριδεῖν, ὅτι τὰς κατὰ τῶν ἀσεβῶν
κολάσεις διεκληρώσαντο γῆ καὶ οὐρανός, αἱ τοῦ
παντὸς ἀρχαί. τὴν γὰρ μοχθηρίαν ἐρρίζωσαν μὲν


<pb n="6.592"/>

ἐπὶ γῆς, ἐξέτειναν δ᾿ εἰς αἰθέρα, τοσοῦτον ὕψος,
 αὐτὴν διάραντες.</p></div>

<div type="textpart" subtype="section" n="286"><p>ὅθεν καὶ τῶν στοιχείων ἑκάτερον
ἐχορήγησε τὰς τιμωρίας, ἡ μὲν ἵν᾿ ὑποσύρῃ καὶ
καταπίῃ τοὺς τότε βαρύνοντας αὐτὴν ῥαγεῖσα καὶ
διαστᾶσα, ὁ δ᾿ ἵνα καταφλέξῃ καὶ διαφθείρῃ πυρὸς
 πολλοῦ φοράν, καινότατον ὑετόν, ὀμβρήσας.</p></div>

<div type="textpart" subtype="section" n="287"><p>τὸ
δὲ τέλος καὶ τοῖς καταποθεῖσι καὶ τοῖς ὑπὸ
τῶν κεραυνῶν  <milestone unit="altpage" n="179"/> διεφθαρμένοις ταὐτὸν ἀπέβαινεν·
οὐδέτεροι γὰρ ἐφάνησαν, οἱ μὲν ἐπικρυφθέντες
γῇ τῇ τοῦ χάσματος συνόδῳ πρὸς τὸ ἰσόπεδον
ἑνωθείσῃ, οἱ δ᾿ ὅλοι δι᾿ ὅλων ἀναλωθέντες ὑπὸ τοῦ
κεραυνίου πυρός.
</p></div>

<div type="textpart" subtype="section" n="288"><p> <milestone unit="altchapter" n="51"/> Χρόνοις δ᾿ ὕστερον, ἐπειδὴ τὴν ἐνθένδε ἀποικίαν
ἔμελλεν εἰς οὐρανὸν στέλλεσθαι καὶ τὸν θνητὸν
ἀπολιπὼν βίον ἀπαθανατίζεσθαι μετακληθεὶς ὑπὸ
τοῦ πατρός, ὃς αὐτὸν δυάδα ὄντα, σῶμα καὶ ψυχήν,
εἰς μονάδος ἀνεστοιχείου φύσιν ὅλον δι᾿ ὅλων
μεθαρμοζόμενος εἰς νοῦν ἡλιοειδέστατον, τότε δὴ
κατασχεθεὶς οὐκέτι συλλήβδην ἀθρόῳ παντὶ τῷ
ἔθνει θεσπίζειν ἔοικεν ἀλλὰ καὶ κατὰ μέρος ἑκάστῃ
φυλῇ τὰ μέλλοντα γενέσθαι καὶ αὖθις ἀποβησόμενα·
ὧν τὰ μὲν ἤδη συμβέβηκε, τὰ δὲ προσδοκᾶται,
διότι πίστις τῶν μελλόντων ἡ τῶν προγεγονότων
 τελείωσις.</p></div>

<div type="textpart" subtype="section" n="289"><p>ἥρμοττε γὰρ διαφέροντας καὶ ταῖς
σποραῖς, καὶ μάλιστα ἐν τοῖς μητρῴοις γένεσι, καὶ
βουλευμάτων πολυτρόποις ἰδέαις καὶ τῶν περὶ τὸν
βίον ἐπιτηδευμάτων ἀμυθήτοις διαφοραῖς ὥσπερ
τινὰ κλήρου διανομὴν λογίων καὶ χρησμῶν ἁρμόζουσαν
 εὑρέσθαι.</p></div>

<div type="textpart" subtype="section" n="290"><p>θαυμάσια μὲν οὖν ταῦτα· θαυμασιώτατον
δὲ καὶ τὸ τέλος τῶν ἱερῶν γραμμάτων,
ὃ καθάπερ ἐν τῷ ζῴῳ κεφαλὴ τῆς ὅλης νομοθεσίας



<pb n="6.594"/>
 ἐστίν.</p></div>

<div type="textpart" subtype="section" n="291"><p>ἤδη γὰρ ἀναλαμβανόμενος καὶ ἐπ᾿ αὐτῆς
βαλβῖδος ἑστώς, ἵνα τὸν εἰς οὐρανὸν δρόμον διιπτάμενος
εὐθύνῃ, καταπνευσθεὶς καὶ ἐπιθειάσας ζῶν
ἔτι τὰ ὡς ἐπὶ θανόντι ἑαυτῷ προφητεύει δεξιῶν,
<note n="6.594.1">A rather strange use: Mangey διεξιὼν.</note>
 ὡς
ἐτελεύτησε μήπω τελευτήσας, ὡς ἐτάφη μηδενὸς
παρόντος, δηλονότι χερσὶν οὐ θνηταῖς ἀλλ᾿ ἀθανάτοις
δυνάμεσιν, ὡς οὐδ᾿ ἐν τάφῳ τῶν προπατόρων
ἐκηδεύθη τυχὼν ἐξαιρέτου μνήματος, ὃ μηδεὶς εἶδεν
ἀνθρώπων, ὡς σύμπαν τὸ ἔθνος αὐτὸν ὅλον μῆνα
δακρυρροοῦν ἐπένθησεν ἴδιον καὶ κοινὸν πένθος
ἐπιδειξάμενον ἕνεκα τῆς ἀλέκτου καὶ πρὸς ἕνα
ἕκαστον καὶ πρὸς ἅπαντας εὐνοίας καὶ κηδεμονίας.
</p></div>

<div type="textpart" subtype="section" n="292"><p> Τοιοῦτος μὲν ὁ βίος, τοιαύτη δὲ καὶ ἡ τελευτὴ
τοῦ βασιλέως καὶ νομοθέτου καὶ ἀρχιερέως καὶ
προφήτου Μωυσέως διὰ τῶν ἱερῶν γραμμάτων
μνημονεύεται.

</p></div></div></div></body></text></TEI>
